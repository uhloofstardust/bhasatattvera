<s-lg>
<s-l>वागर्थाव् इव संपृक्तौ वागर्थप्रतिपत्तये ।</s-l><s-l>जगतः पितरौ वन्दे पार्वतीपरमेश्वरौ ॥</s-l></s-lg>
<s-lg>
<s-l>क्व सूर्यप्रभवो वंशः क्व चाल्पविषया मतिः ।</s-l><s-l>तितीर्षुर् दुस्तरम् मोहाद् उडुपेनास्मि सागरम् ॥</s-l></s-lg>
<s-lg>
<s-l>मन्दः कवियशः प्रार्थी गमिष्याम्य् उपहास्यताम् ।</s-l><s-l>प्रांशुलभ्ये फले लोभाद् उद्बाहुर् इव वामनः ॥</s-l></s-lg>
<s-lg>
<s-l>अथ वा कृतवाग्द्वारे वंशे ऽस्मिन् पूर्वसूरिभिः ।</s-l><s-l>मणौ वज्रसमुत्कीर्णे सूत्रस्येवास्ति मे गतिः ॥</s-l></s-lg>
<s-lg>
<s-l>सो ऽहम् आजनमशुद्धानाम् आफलोदयकर्मणाम् ।</s-l><s-l>आसमुद्रक्षितीशानाम् आनाकरथवर्त्मनाम् ॥</s-l></s-lg>
<s-lg>
<s-l>यथाविधिहुताग्नीनां यथाकामार्चितार्थिनाम् ।</s-l><s-l>यथापराधदण्डानां यथाकालप्रभोधिनाम् ॥</s-l></s-lg>
<s-lg>
<s-l>त्यागाय संभृतार्थानां सत्याय मितभाषिणाम् ।</s-l><s-l>यशसे विजिगीषुणां प्रजायै गृहमेन्धिनाम् ॥</s-l></s-lg>
<s-lg>
<s-l>शैशवे ऽभ्यस्तविद्यानां यौवने विषयैषिणाम् ।</s-l><s-l>वार्ध्हके मुनिवृत्तीनां योगेनान्ते तनुत्यजाम् ॥</s-l></s-lg>
<s-lg>
<s-l>रघूणाम् अन्वयं वक्ष्ये तनुवाग्विभवो ऽपि सन् ।</s-l><s-l>तद्गुणैः कर्णम् आगत्य चापलाय प्रचोदितः ॥</s-l></s-lg>
<s-lg>
<s-l>तं सन्तः श्रोतुम् अर्हन्ति सदसद्व्यक्तिहेतवः ।</s-l><s-l>हेम्नः संलक्ष्यते ह्य् अग्नौ विशुद्धिः श्यामिकापि वा ॥</s-l></s-lg>
<s-lg>
<s-l>वैवसतो मनुर् नाम माननीयो मनीषिणाम् ।</s-l><s-l>आसीन् महीक्षिताम् आद्यः प्रणवश् छन्दसाम् इव ॥</s-l></s-lg>
<s-lg>
<s-l>तदन्वये शुद्धिमति प्रसूतः शुद्धिमत्तरः ।</s-l><s-l>दिलीप इति राजेन्दुर् इन्दुः क्षीरनिधाव् इव ॥</s-l></s-lg>
<s-lg>
<s-l>व्यूढोरस्को वृषस्कन्धः शालप्रांशुर् महाभुजः ।</s-l><s-l>आत्मकर्मक्षमं देहं क्षात्रो धर्म इवाश्रितः ॥</s-l></s-lg>
<s-lg>
<s-l>सर्वातिरितसारेण सर्वतेजोऽभिभाविना ।</s-l><s-l>स्थितः सर्वोन्नतेनोर्वीं क्रान्त्वा मेरुर् इवात्मना ॥</s-l></s-lg>
<s-lg>
<s-l>आकारसदृशप्रज्ञः प्रज्ञया सदृशागमः ।</s-l><s-l>आगमैः सदृशारम्भ[ः] आरम्भसदृशोदयः ॥</s-l></s-lg>
<s-lg>
<s-l>भीमकान्तैर् नृपगुणैः स भभूवोपजीविनाम् ।</s-l><s-l>अधृष्यश् चाभि गम्यश् च याधोरत्नैर् इवार्णवः ॥</s-l></s-lg>
<s-lg>
<s-l>रेखामात्रम् अपि क्षुण्णाद् आ मनोर् वर्त्मनः परम् ।</s-l><s-l>न व्यतीयुः प्रजास् तस्य नियन्तुर् नेमिवृत्तयः ॥</s-l></s-lg>
<s-lg>
<s-l>प्रजानाम् एव भूत्य् अर्थं स ताब्य्हो बलिम् अग्रहीत् ।</s-l><s-l>सहस्रगुणम् उत्स्रष्टुम् आदत्ते हि रसं रविः ॥</s-l></s-lg>
<s-lg>
<s-l>सेना परिच्छदस् तस्य द्वयम् एवार्थसाधनम् ।</s-l><s-l>शास्त्रेष्व् अकुण्ठिता बुद्धिर् मौर्वी धनुषि चातता ॥</s-l></s-lg>
<s-lg>
<s-l>तस्य संवृतमन्त्रस्य गूधाकारेङ्गितस्य च ।</s-l><s-l>फलानुमेयाः प्रारम्भाः संस्काराः प्राक्तना इव ॥</s-l></s-lg>
<s-lg>
<s-l>जुगोपात्मानम् अत्रस्तो भेजे धर्मम् अनातुरः ।</s-l><s-l>अगृध्नुर् आददे सो ऽर्थम् असक्तः सुखम् अन्वभूत् ॥</s-l></s-lg>
<s-lg>
<s-l>ज्ञाने मौनं क्षमा शक्तौ त्यागे श्लाघाविपर्ययः ।</s-l><s-l>गुणा गुणानुबन्धित्वात् तस्य सप्रसवा इव ॥</s-l></s-lg>
<s-lg>
<s-l>अनाकृष्टस्य विषयैर् विद्यानां पारदृश्वनः ।</s-l><s-l>तस्य धर्मरतेर् आसीद् वृद्धत्वं जरसा विना ॥</s-l></s-lg>
<s-lg>
<s-l>प्रजानां विनयाधानाद् रक्षणाद् भरणाद् अपि ।</s-l><s-l>स पिता पितरस् तासां केवलं जन्महेतवः ॥</s-l></s-lg>
<s-lg>
<s-l>स्थित्यै दण्डयतो दण्ड्यान् परिणेतुः प्रसूतये ।</s-l><s-l>अप्य् अर्थकामौ तस्यास्तां धर्म एव मनीषिणः ॥</s-l></s-lg>
<s-lg>
<s-l>दुधोह गां स यज्ञाय सस्याय मघवा दिवम् ।</s-l><s-l>संपद्विनिमयेनोभौ दधतुर् भुवनद्वयम् ॥</s-l></s-lg>
<s-lg>
<s-l>न किलानुययुस् तस्य राजानो रक्षितुर् यशः ।</s-l><s-l>व्यावृत्त यत् परस्वेभ्यः श्रुतौ तस्करता स्थिता ॥</s-l></s-lg>
<s-lg>
<s-l>द्वेष्यो ऽपि संमतः शिष्टस् तस्यार्तस्य यथौषधम् ।</s-l><s-l>त्वाज्यो दुष्टः प्रियो ऽप्य् आसीद् अङ्गुलीवोरगक्षता ॥</s-l></s-lg>
<s-lg>
<s-l>तं वेधा विदधे नूनं महाभूतसमाधिना ।</s-l><s-l>तथा हि सर्वे तस्यासन् परार्थैकफला गुणाः ॥</s-l></s-lg>
<s-lg>
<s-l>स वेलावप्रवलयां परिखीकृतसागराम् ।</s-l><s-l>अनन्याशासनाम् उर्वीं शशासैकपुरीम् इव ॥</s-l></s-lg>
<s-lg>
<s-l>तस्य दाक्षिण्यरुढेन नाम्ना मगधवंशजा ।</s-l><s-l>पत्नी सुदक्षिणेत्य् आसीद् अध्वरस्येव दक्षिणा ॥</s-l></s-lg>
<s-lg>
<s-l>कलत्रवन्तम् आत्मानम् अवरोधे महत्य् अपि ।</s-l><s-l>तया मेने मनस्विन्या लक्ष्म्या च वसुधाधिपः ॥</s-l></s-lg>
<s-lg>
<s-l>तस्याम् आत्मानुरूपायाम् आत्मजन्मसमुत्सुकः ।</s-l><s-l>विलम्बितफलैः कालं स निनाय मनोरथैः ॥</s-l></s-lg>
<s-lg>
<s-l>संतानार्थाय विधये स्वभुजाद् अवतारिता ।</s-l><s-l>तेन धूर् जगतो गुर्वी सचिवेषु निचिक्षिपे ॥</s-l></s-lg>
<s-lg>
<s-l>गङ्गां भगीरथेनेव पूर्वेषां पावनक्षमाम् ।</s-l><s-l>इच्छता संततिं न्यस्ता तेन मन्त्रिषु कोसला ॥</s-l></s-lg>
<s-lg>
<s-l>अथाभ्यर्च्य विधातारं प्रयतौ पुत्रकाम्यया ।</s-l><s-l>तौ दंपती वसिष्ठस्य गुरोर् जग्मतुर् आश्रमम् ॥</s-l></s-lg>
<s-lg>
<s-l>स्निग्धगम्भीरनिर्घोषम् एकं स्यन्दनम् आस्थितौ ।</s-l><s-l>प्रावृषेण्यं पयोवाहं विद्युदैरावताव् इव ॥</s-l></s-lg>
<s-lg>
<s-l>मा भूद् आश्रमपीडेति परिमेयपुरःसरौ ।</s-l><s-l>अनुभावविशेषात् तु सेनापरिवृताव् इव ॥</s-l></s-lg>
<s-lg>
<s-l>सेव्यमानौ सुखस्पर्शैः शालनिर्यासगन्धिभिः ।</s-l><s-l>पुष्परेणूत्किरैर् वातैर् आधूतवनराजिभिः ॥</s-l></s-lg>
<s-lg>
<s-l>मनोऽभिरामाः शृण्वन्तौ रथनेमिस्वनोन्मुखैः ।</s-l><s-l>षड्जसंवादिनीः केका द्विधा भिन्नाः शिखण्डिभिः ॥</s-l></s-lg>
<s-lg>
<s-l>परपराक्षिसादृश्यम् अदूरोज्झितवर्त्मसु ।</s-l><s-l>मृगद्वन्द्वेषु पश्यन्तौ स्यन्दनाबद्धदृष्टिषु ॥</s-l></s-lg>
<s-lg>
<s-l>श्रेणीबन्धाद् वितन्वद्भिर् अस्तम्भां तोरणस्रजम् ।</s-l><s-l>सारसैः कलनिर्ह्राधैः क्वचिद् उन्नमिताननौ ॥</s-l></s-lg>
<s-lg>
<s-l>पवनस्यानुकूलत्वात् प्रार्थनासिद्धिशंसिनः ।</s-l><s-l>रजोभिस् तुरगोत्कीर्णैर् अस्पृष्टालवेष्टनौ ॥</s-l></s-lg>
<s-lg>
<s-l>सरसीष्व् अरविन्दानां वीचिविक्षोभशीतलम् ।</s-l><s-l>आमोदम् उपजिघ्रन्तौ स्वनिःश्वासानुकारिणम् ॥</s-l></s-lg>
<s-lg>
<s-l>ग्रामेष्व् आत्मविषृटेषु यूपचिह्नेषु यज्वनाम् ।</s-l><s-l>अमोघाः प्रतिगृह्णन्ताव् अर्घ्यानुपदम् आशिषः ॥</s-l></s-lg>
<s-lg>
<s-l>हैयंगवीनम् आदाय घोषवृद्धान् उपस्थितान् ।</s-l><s-l>नामधेयानि पृच्छन्तौ वन्यानां मार्गशाखिनाम् ॥</s-l></s-lg>
<s-lg>
<s-l>काप्य् अभिख्या तयोर् आसीद् व्रजतोः शुद्धवेषयोः ।</s-l><s-l>हिमनिर्मुक्तयोर् योगे चित्राचन्द्रम्सोर् इव ॥</s-l></s-lg>
<s-lg>
<s-l>तत् तद् भूमिपतिः पत्न्यै दर्शयन् प्रियदर्शनः ।</s-l><s-l>सायं संयमिनस् तस्य महर्षेर् महिषीसखः ॥</s-l></s-lg>
<s-lg>
<s-l>स दुष्प्रापयशाः प्रापद् आश्रमं श्रान्तवाहनः ।</s-l><s-l>सायं संयमिनस् तस्य महर्षेर् महिषीसखः ॥</s-l></s-lg>
<s-lg>
<s-l>वनान्तराद् उपावृत्तैः समित्कुशफलहरैः ।</s-l><s-l>पूर्यमाणम् अदृश्याग्निप्रत्युद्यातैस् तपस्विभिः ॥</s-l></s-lg>
<s-lg>
<s-l>आकीर्णम् ऋषिपत्नीनाम् उटजद्वाररोधिभिः ।</s-l><s-l>अपत्यैर् इव नीवारभागधेयोचितैर् मृगैः ॥</s-l></s-lg>
<s-lg>
<s-l>सेकान्ते मुनिकन्याभिस् तत्क्षणोज्झितवृक्षकम् ।</s-l><s-l>विश्वासाय विहंगानाम् आलवालाम्बुपायिनाम् ॥</s-l></s-lg>
<s-lg>
<s-l>आतपातयसंक्शिप्तनीवारासु निषादिभिः ।</s-l><s-l>मृगैर् वर्तितरोमन्थम् उटजाङ्गनभूमिषु ॥</s-l></s-lg>
<s-lg>
<s-l>अभ्युत्थिताग्निपिशुनैर् अतिथीन् आश्रमोन्मुखान् ।</s-l><s-l>पुनानं पवनोद्धूतैर् धूमैर् आहुतिगन्धिभिः ॥</s-l></s-lg>
<s-lg>
<s-l>अथ यन्तारम् आदिष्य धुर्यान् विश्रमयेति सः ।</s-l><s-l>ताम् अवारोपयत् पत्नीं रथाद् अवततार च ॥</s-l></s-lg>
<s-lg>
<s-l>तस्मै सभ्याः सभार्याय गोप्त्रे गुप्ततमेन्द्रियाः ।</s-l><s-l>अर्हणाम् अर्हते चक्रुर् मुनयो नयचक्षुषे ॥</s-l></s-lg>
<s-lg>
<s-l>विधेः सायन्तनस्यान्ते स ददर्श तपोन्धिम् ।</s-l><s-l>अन्वासितम् अरुन्धत्या स्वाहयेव हविर्भुजम् ॥</s-l></s-lg>
<s-lg>
<s-l>तयोर् जगृहतुः पादान् राजा राज्ञी च मागधी ।</s-l><s-l>तौ गुरुर् गुरुपत्नी च प्रीत्या प्रतिननन्दतुः ॥</s-l></s-lg>
<s-lg>
<s-l>तम् आतिथ्यक्रियाशान्तरथक्षोभपरिश्रमम् ।</s-l><s-l>पप्रच्छ कुशलं राज्ये राज्याश्रममुनिं मुनिः ॥</s-l></s-lg>
<s-lg>
<s-l>अथ्ऽ; आथर्वनिधेस् तस्य विजितारिपुरः पुरः ।</s-l><s-l>अर्थ्याम् अर्थपतिर् वाचम् आददे वदतां वरः ॥</s-l></s-lg>
<s-lg>
<s-l>उपपन्नं ननु शिवं सप्तस्व् अङ्गेषु यस्य मे ।</s-l><s-l>दैवीनां मानुषीणां च प्रतिहर्ता त्वम् आपदाम् ॥</s-l></s-lg>
<s-lg>
<s-l>तव मन्त्रकृतो मन्त्रैर् दूरात् प्रासमितारिभिः ।</s-l><s-l>प्रत्यादिश्यन्त इव मे दृष्तलक्षभिदः शराः ॥</s-l></s-lg>
<s-lg>
<s-l>हविर् आवर्जितं होतस् त्वया विधिवद् अग्निषु ।</s-l><s-l>वृष्टिर् भवति सस्यानाम् अवग्रहविशोषिणाम् ॥</s-l></s-lg>
<s-lg>
<s-l>पुरुषायुषजीविन्यो निरातङ्का निरीतयः ।</s-l><s-l>यन् मदीयाः प्रजास् तस्य हेतुस् त्वद्ब्रह्मवर्चसम् ॥</s-l></s-lg>
<s-lg>
<s-l>त्वयैवं चिन्त्यमानस्य गुरुणा ब्रह्मयोनिना ।</s-l><s-l>सानुबन्धाः कथं न स्युः संपदो मे निरापदः ॥</s-l></s-lg>
<s-lg>
<s-l>किं तु वध्वां तवैतस्याम् अदृष्टसदृशप्रजम् ।</s-l><s-l>न माम् अवति सद्वीपा रत्नसूर् अपि मेदिनी ॥</s-l></s-lg>
<s-lg>
<s-l>नूनं मत्तः परं वंश्याः पिण्डविच्छेददर्शिनः ।</s-l><s-l>न प्रकामभुजः श्राद्धे स्वधासंग्रहतत्पराः ॥</s-l></s-lg>
<s-lg>
<s-l>मत्परं दुर्लभम् मत्वा नूनम् आवर्जितं मया ।</s-l><s-l>पयः पूर्वैः स्वनिःश्वासैः कवोष्णम् उपभुज्यते ॥</s-l></s-lg>
<s-lg>
<s-l>सो ऽहम् इज्याविशुद्धात्मा प्रजालोपनिमीलितः ।</s-l><s-l>प्रकाशश् चाप्रकाशस् च लोकालोक इवाचलः ॥</s-l></s-lg>
<s-lg>
<s-l>लोकान्तरसुखं पुण्यं तपोदानसमुद्भवम् ।</s-l><s-l>संततिः शुद्धवंश्या हि परत्रेह च शर्मणे ॥</s-l></s-lg>
<s-lg>
<s-l>तया हीनं विधातर् मां कथं पश्यन् न दूयसे ।</s-l><s-l>सिक्तं स्वयम् इव स्नेहाद् वन्ध्यम् आश्रमवृक्षकम् ॥</s-l></s-lg>
<s-lg>
<s-l>असह्यपीडं भगवन्न् ऋणम् अन्त्यम् अवेहि मे ।</s-l><s-l>अरुंतुदम् इवालानम् अनिर्वाणस्य दन्तिनः ॥</s-l></s-lg>
<s-lg>
<s-l>तस्मान् मुच्ये यथा तात संविधातुं तथार्हसि ।</s-l><s-l>इक्ष्वाकूणां दुरापे ऽर्थे त्वदधीना हि सिद्धयः ॥</s-l></s-lg>
<s-lg>
<s-l>इति विज्ञापितो राज्ञा ध्यानस्तिमितलोचनः ।</s-l><s-l>क्षणमात्रम् ऋषिस् तस्थौ सुप्तमीन इव ह्रदः ॥</s-l></s-lg>
<s-lg>
<s-l>सो ऽपश्यत् प्रणिधानेन संततेः स्तम्भकारणम् ।</s-l><s-l>भावितात्मा भुवो भर्तुर् अथैनं प्रत्यबोधयत् ॥</s-l></s-lg>
<s-lg>
<s-l>पुरा शक्रम् उपस्थाय तवोर्वीं प्रति यास्यतः ।</s-l><s-l>आसीत् कल्पतरुच्छायाम् आश्रिता सुरभिः पथि ॥</s-l></s-lg>
<s-lg>
<s-l>धर्मलोपभयाद् राज्ञीम् ऋतुस्नाताम् इमां स्मरन् ।</s-l><s-l>प्रदक्षिणक्रियार्हायां तस्यां त्वं साधु नाचरः ॥</s-l></s-lg>
<s-lg>
<s-l>अवजानासि मां यस्माद् अतस् ते न भविष्यति ।</s-l><s-l>मत्प्रसूतिम् अनाराध्य प्रजेति त्वां शशाप सा ॥</s-l></s-lg>
<s-lg>
<s-l>स शापो न त्वया राजन् न च सारथिना श्रुतः ।</s-l><s-l>नदत्य् आकाशङ्गायाः स्रोतस्य् उद्दामदिग्गजे ॥</s-l></s-lg>
<s-lg>
<s-l>ईप्सितं तदवज्ञानाद् विद्धि सार्गलम् आत्मनः ।</s-l><s-l>प्रतिबध्नाति हि श्रेयः पूज्यपूजाव्यतिक्रमः ॥</s-l></s-lg>
<s-lg>
<s-l>हविषे दीर्घसत्त्रस्य सा चेदानीं प्रचेतसः ।</s-l><s-l>भुजंगपिहितद्वारं पातालम् अधितिष्ठति ॥</s-l></s-lg>
<s-lg>
<s-l>सुतां तदीयां सुरभेः कृत्वा प्रतिनिधिं शुचिः ।</s-l><s-l>आराधय सप्त्नीकः प्रीता कामदुघा हि सा ॥</s-l></s-lg>
<s-lg>
<s-l>इति वादिन एवास्य होतुर् आहुतिसाधनम् ।</s-l><s-l>अनिन्द्या नन्दिनी नाम धेनुर् आववृते वनात् ॥</s-l></s-lg>
<s-lg>
<s-l>ललाटोदयम् आभुग्नं पल्लवस्निग्धपाटला ।</s-l><s-l>बिभ्रती श्वेतरोमाङ्कं संध्येव शशिनं नवम् ॥</s-l></s-lg>
<s-lg>
<s-l>भुवं कोष्णेन कुण्शोध्नी मेध्येनावभृथाद् अपि ।</s-l><s-l>पस्रवेणाभिवर्षन्ती वत्सालोकप्रवर्तिना ॥</s-l></s-lg>
<s-lg>
<s-l>रजःकणैः खुरोद्धूतैः स्पृशद्भिर् गात्रम् अन्तिकात् ।</s-l><s-l>तीर्थाभिषेकजां शुद्धिम् आदधाना महीक्षितः ॥</s-l></s-lg>
<s-lg>
<s-l>तां पुण्यदर्शनां दृष्त्वा निमित्तज्ञस् तपोनिधिः ।</s-l><s-l>याज्यम् आशंसितावन्ध्य प्रार्थनं पुनर् अब्रवीत् ॥</s-l></s-lg>
<s-lg>
<s-l>अदूरवर्तिनीं सिद्धिं राजन् विगणयात्मनः ।</s-l><s-l>उपस्थितेयं कल्याणी नाम्नि कीर्तित एव यत् ॥</s-l></s-lg>
<s-lg>
<s-l>वन्यवृत्तिर् इमां शश्वद् (?) आत्मानुगमनेन गाम् ।</s-l><s-l>विद्याम् अभ्यसनेनेव प्रसादयितुम् अर्हसि ॥</s-l></s-lg>
<s-lg>
<s-l>प्रस्थितायां प्रतिष्ठेथाः स्थितायां स्थितिम् आचरेः ।</s-l><s-l>निषण्णायां निषीदास्यां पीताम्भसि पिबेर् अपः ॥</s-l></s-lg>
<s-lg>
<s-l>वधूर् भक्तिमती चैनाम् अर्चिताम् आ तपोवनात् ।</s-l><s-l>प्रयता प्रातर् अन्वेतु पितेव धुरि पुत्रिणाम् ॥</s-l></s-lg>
<s-lg>
<s-l>इत्य् आ प्रसादाद् अस्यास् त्वं परिचर्यापरो भव ।</s-l><s-l>अविघ्नम् अस्तु ते स्थेयाः सायं प्रतुद्व्रजेद् अपि ॥</s-l></s-lg>
<s-lg>
<s-l>तथेति प्रतिजग्राह प्रीतिमान् सपरिग्रहः ।</s-l><s-l>आदेशं देशकालज्ञः शिष्यः शासितुर् आनतः ॥</s-l></s-lg>
<s-lg>
<s-l>अथ प्रदोषे दोषज्ञः संवेशाय विशंपतिम् ।</s-l><s-l>सूनुः सूनृतवाक् स्रष्टुर् विससर्जोदित स्रियम् ॥</s-l></s-lg>
<s-lg>
<s-l>सत्याम् अपि तपःसिद्धौ नियमापेक्षया मुनिः ।</s-l><s-l>कल्पवित् कल्पयाम् आस वन्याम् एवास्य संविधाम् ॥</s-l></s-lg>
<s-lg>
<s-l>निर्दिष्टां कुलपतिना स पर्णशालाम् अध्यास्य प्रयतपरिग्रहद्वितीयः ।</s-l><s-l>तच्छिष्याध्ययननिवेदितावसानां संविष्टः कुशशयने निशां निनाय ॥</s-l></s-lg>
<s-lg>
<s-l>अथ प्रजान्माम् अधिपः प्रभाते जायाप्रतिग्राहितगन्धमाल्याम् ।</s-l><s-l>वनाय पीतप्रतिबद्धवत्सां यशोधनो धेनुम् ऋषेर् मुमोच ॥</s-l></s-lg>
<s-lg>
<s-l>तस्याः खुरन्यासपवित्रपांसुम् अपांसुलानां धुरि कीर्तनीया ।</s-l><s-l>मार्गं मनुष्येश्वरधर्मपत्नी श्रुतेर् इवार्थं स्मृतिर् अन्वगच्छत् ॥</s-l></s-lg>
<s-lg>
<s-l>निवर्त्य राजा दयितां दयालुस् तां सौरभेयीं सुरभिर् यशोभिः ।</s-l><s-l>पयोधरीभूतचतुःसमुद्रां जुगोप गोरूपधराम् इवोर्वीम् ॥</s-l></s-lg>
<s-lg>
<s-l>व्रताय तेनानुचरेण धेनोर् न्यषेधि शेषो ऽप्य् अनुयायिवर्गः ।</s-l><s-l>न चान्यतस् तस्य शरीररक्षा स्ववीर्यगुप्ता हि मनोः प्रसूतिः ॥</s-l></s-lg>
<s-lg>
<s-l>आस्वादवद्भिः कवलैस् तृणानं कण्डूयनैर् दंशनिवार्णैश् च ।</s-l><s-l>अव्याहतैः स्वैरगतैः स तस्याः सम्राट् समाराधन्तत्परो ऽभूत् ॥</s-l></s-lg>
<s-lg>
<s-l>स्थितः स्थिताम् उच्चलितः प्रयातां निषेदुषीम् आसनबन्ध धीरः ।</s-l><s-l>जलाभिलाषी जलम् आदधानां छावेय तां भूपति अन्वगच्छत् ॥</s-l></s-lg>
<s-lg>
<s-l>स न्यस्तचिह्नाम् अपि राजलक्ष्मीं तेजोविशेषानुमितां दधानः ।</s-l><s-l>आसीद् अनाविष्कृतदानराजिर् अन्तर्मदावस्थ इव द्विपेन्द्रः ॥</s-l></s-lg>
<s-lg>
<s-l>लताप्रतानोद्ग्रथितैः स किशैर् अधिजय्धन्वा विचचार दावम् ।</s-l><s-l>रक्षापदेशान् मुनिहोमधेनोर् वन्यान् विनेष्यन्न् इव दुष्टसत्त्वान् ॥</s-l></s-lg>
<s-lg>
<s-l>विषृष्टपार्श्वानुचरस्य तस्य पार्श्वद्रुमाः पाशभृता समस्य ।</s-l><s-l>उदीरयाम् आसुर् इवोन्मदानाम् आलोकशब्दं वयसां विरावैः ॥</s-l></s-lg>
<s-lg>
<s-l>मरुत्प्रयुक्ताश् च मरुत्सखाभं तम् अर्च्यम् आराद् अभिवर्तमानम् ।</s-l><s-l>अवाकिरन् बाललताः प्रसूनैर् आलोकशब्दं वयसां विरावैः ॥</s-l></s-lg>
<s-lg>
<s-l>धनुर्भृतो ऽप्य् अस्य दयार्द्रभावम् आख्यातम् अन्तःकरणैर् विशङ्कैः ।</s-l><s-l>विलोकयन्त्यो वपुर् आपुर् अक्ष्णां प्रकामविस्तारफलं हरिण्यः ॥</s-l></s-lg>
<s-lg>
<s-l>स कीचकैर् मारुतपूर्णरन्ध्रैः कूजद्भिर् आपादितवंश्कृत्यम् ।</s-l><s-l>शुश्राव कुञ्जेषु यशः स्वम् उच्चैर् उद्गीयमानं वनदेवताभिः ॥</s-l></s-lg>
<s-lg>
<s-l>ऋक्तस् तुशारैर् गिरिनिर्झराणाम् अनोकहाकम्प्तपुष्पगन्धी ।</s-l><s-l>तम् आतपक्लान्तम् अनातपत्रम् आचारपूतं पवनः सिषेवे ॥</s-l></s-lg>
<s-lg>
<s-l>शशाम वृष्ट्यापि विना दवाग्निर् आसीद् विशेषा फलपुष्पवृद्धिः ।</s-l><s-l>ऊनं न सत्त्वेष्व् अधिको बबाधे तस्मिन् वनं गोपत्रि गाहमाने ॥</s-l></s-lg>
<s-lg>
<s-l>संचारपूतानि दिगन्तराणि कृत्वा दिनान्ते निलयाय गन्तुम् ।</s-l><s-l>प्रचक्रमे पल्लवरागताम्रा तस्मिन् वनं गोपत्रि गाहमाने ॥</s-l></s-lg>
<s-lg>
<s-l>तां देवतापित्रतिथिक्रियार्थाम् अन्वग् ययौ मध्यमलोकपालः ।</s-l><s-l>बभौ च सा तेन सतां मतेन श्रद्धेव साक्षाद् विधिनोपपन्ना ॥</s-l></s-lg>
<s-lg>
<s-l>स पल्वलोत्तीर्णवराहयूथान्य् आवासवृक्षोन्मुखबर्हिणानि ।</s-l><s-l>ययौ मृगाध्यासितशाद्वलानि श्यामायमानानि वनानि पश्यन् ॥</s-l></s-lg>
<s-lg>
<s-l>आपीनभारोद्वहनप्रयत्नाद् गृष्टिर् गुरुत्वाद् वपुषो नरेन्द्रः ।</s-l><s-l>उभाव् अलंचक्रतुर् अञ्चिताभ्यां तपोवनावृत्तिपथं गताभ्याम् ॥</s-l></s-lg>
<s-lg>
<s-l>वसिष्ठधेनोर् अनुयानिनं तम् आवर्तमानं वनिता वनान्तात् ।</s-l><s-l>पपौ निमेषालसपक्ष्मपङ्क्तिर् उपोषिताभ्याम् इव लोचनाभ्याम् ॥</s-l></s-lg>
<s-lg>
<s-l>पुरस्कृता वर्त्मनि पार्थिवेन प्रत्युद्गता पार्थिवधर्म्पत्न्या ।</s-l><s-l>तदन्तरे सा विरराज धेनुर् दिनक्षपामध्यगतेव संध्या ॥</s-l></s-lg>
<s-lg>
<s-l>प्रदक्षिणीकृत्य पयस्विनीं तां सुदक्षिणा साक्षतपात्रहस्ता ।</s-l><s-l>प्रणम्य चानर्च विशालम् अस्याः शृङ्गान्तरं द्वारम् इवार्थसिद्धेः ॥</s-l></s-lg>
<s-lg>
<s-l>वत्सोत्सुकापि स्तिमिता सपर्यां प्रत्यग्रहीत् सेति ननन्दतुस् तौ ।</s-l><s-l>भक्त्योपपन्नेषु हि तविधानां प्रसादचिह्नानि पुरःफलानि ॥</s-l></s-lg>
<s-lg>
<s-l>गुरोः सदारस्य निपीड्य पादौ समाप्य सांध्यं च विधिं दिलीपः ।</s-l><s-l>दोहावसाने पुनर् एव दोग्ध्रीं भेजे भुजोच्छिन्नरिपुर् निषण्णाम् ॥</s-l></s-lg>
<s-lg>
<s-l>ताम् अन्तिकन्यस्तबलिप्रदीपाम् अन्वास्य गोप्ता गृहिणीसहायः ।</s-l><s-l>क्रमेण सुप्ताम् अनु संविवेश सुप्तोत्थितां प्रातर् अन्ऽ(?)ऊदतिष्ठत् ॥</s-l></s-lg>
<s-lg>
<s-l>इत्थं व्रतं धारयतः प्रजार्थं समं महिष्या महनीयकीर्तेः ।</s-l><s-l>सप्त व्यतीयुस् त्रिगुणानि तस्य दिनानि दीनोद्धरणोचितस्य ॥</s-l></s-lg>
<s-lg>
<s-l>अन्येद्युर् आत्मानुचरस्य भावं जिज्ञासमाना मुनिहोमधेनुः ।</s-l><s-l>गङ्गाप्रपातान्तविरूढशष्पं गौरीगुरोर् गह्वरम् आविवेष ॥</s-l></s-lg>
<s-lg>
<s-l>इत्य् अद्रिषोभाप्रहितेक्षणेन इत्य् अद्रिषोभाप्रहितेक्षणेन ।</s-l><s-l>अलक्षिताभ्युत्पतनो नृपेण प्रसह्य सिंहः किल तां चकर्ष ॥</s-l></s-lg>
<s-lg>
<s-l>तदीयम् आक्रन्दितम् आर्तसाधोर् गुहानिबद्धप्रतिशब्ददीर्घम् ।</s-l><s-l>रश्मिष्व् इवादाय नगेन्द्रसक्तां निवर्तयाम् आस नृपस्य दृष्टिम् ॥</s-l></s-lg>
<s-lg>
<s-l>स पाटलायां गवि तस्थिवांसं धनुर्धरः केसरिणं ददर्श ।</s-l><s-l>अधित्यकायाम् इव धातुमय्यां लोध्रद्रुमं सानुमतः प्रफुल्लम् ॥</s-l></s-lg>
<s-lg>
<s-l>ततो मृगेन्द्रस्य मृगेन्द्रगामी वधाय वध्यस्य शरं शरण्यः ।</s-l><s-l>जाताभिषङ्गो नृपतिर् निषङ्गाद् उद्धर्तुम् ऐच्छत् प्रसभोद्धृतारिः ॥</s-l></s-lg>
<s-lg>
<s-l>वामेतरस् तस्य करः प्रहर्तुर् नखप्रभाभूषितकङ्कपत्त्रे ।</s-l><s-l>सक्ताङ्गुलिः सायकपुङ्ख एव चित्रार्पितारम्भ इन्वावतस्थे ॥</s-l></s-lg>
<s-lg>
<s-l>बाहुप्रतिष्टम्भविवृद्धमन्युर् अभ्यर्णम् आगस्कृतम् अस्पृशद्भिः ।</s-l><s-l>राजा स्वतेजोभिर् अदह्यतान्तर् भोगीव मन्त्रौषधिरुद्धवीर्यः ॥</s-l></s-lg>
<s-lg>
<s-l>तम् आर्यगृह्यं निगृहीतधेनुर् मनुष्यवाचा मनुवंशकेतुम् ।</s-l><s-l>विस्माययन् विस्मितम् आत्मवृत्तौ सिंहोरुसत्त्वं निजगाद सिंहः ॥</s-l></s-lg>
<s-lg>
<s-l>अलं महीपाल तव श्रमेण प्रयुक्तम् अप्य् अस्त्रम् इतो वृथा स्यात् ।</s-l><s-l>न पादपोन्मूलनशक्ति रंहः शिलोच्चये मूर्छति मारुतस्य ॥</s-l></s-lg>
<s-lg>
<s-l>कैलासगौरं वृअम् आरुरुक्षोः पादार्पणानुग्रहपूतपृष्टम् ।</s-l><s-l>अवेहि मां किंकरम् अष्टमूर्तेः कुम्भोदरं नाम निकुम्भमित्रम् ॥</s-l></s-lg>
<s-lg>
<s-l>अमुं पुरः पश्यसि देवदारुं पुत्रीकृतो ऽसौ वृषभध्वजेन ।</s-l><s-l>यो हेमकुम्भस्तननिःसृतानां स्कन्दस्य मातुः पयसां रसज्ञः ॥</s-l></s-lg>
<s-lg>
<s-l>कण्डूयमानेन कटं कदाचिद् वन्यद्विपेनोन्मथिता त्वग् अस्य ।</s-l><s-l>अथैनम् अद्रेस् तनया शुशोच सेनान्यम् आलीढम् इवासुरास्त्रैः ॥</s-l></s-lg>
<s-lg>
<s-l>तदा प्रभृत्य् एव वनद्विपानां त्रासार्थम् अस्मिन्न् अहम् अदिकुक्षौ ।</s-l><s-l>व्यापारितः शूलभृता विधाय सिंहत्वम् अङ्कागतसत्त्ववृत्ति ॥</s-l></s-lg>
<s-lg>
<s-l>तस्यालम् एषा क्षुधितस्य तृप्त्यै प्रदिष्टकाला परमेश्वरेण ।</s-l><s-l>उपस्थिता शोणितपारणा मे सुरद्विषश् चान्द्रमसी सुधेव ॥</s-l></s-lg>
<s-lg>
<s-l>स त्वं निवर्तस्व विहाय लज्जां गुरोर् भवान् दर्शितशिष्यभक्तिः ।</s-l><s-l>शस्त्रेण रक्ष्यं यद् अशक्यरक्षं न तद् यशः शस्त्रभृतां क्षिणोति ॥</s-l></s-lg>
<s-lg>
<s-l>इति प्रगल्भं पुरुसाधिराजो मृगाधिराजस्य वचो निशम्य ।</s-l><s-l>प्रत्याहतास्त्रो गिरिशप्रभावाद् आत्मन्य् अवज्ञां शिथिलीचकार ॥</s-l></s-lg>
<s-lg>
<s-l>प्रत्यब्रवीच् चैनम् इषुप्रयोगे तत्पूर्वसङ्गे वितथप्रयत्नः ।</s-l><s-l>जडीकृतस् त्र्यम्बकविक्षणेन वज्रं मुमुक्षन्न् इव वज्रपाणिः ॥</s-l></s-lg>
<s-lg>
<s-l>प्रत्याह वैनं शरमोक्षवन्ध्यो मा पत्त्रपर्वात् स्वरभेदम् आप्तः ।</s-l><s-l>प्रहीणपूर्वध्वनिनाधिरूढस् तुलाम् असारेन शरद्घनेन ॥</s-l></s-lg>
<s-lg>
<s-l>संरुद्धचेष्टस्य हेतुः हास्यं वचस् तद् यद् अहं विवक्षुः ।</s-l><s-l>अन्तर्गतं प्राणभृतां हि वेद सर्वं भवान् भावम् अतो ऽभिधास्ये ॥</s-l></s-lg>
<s-lg>
<s-l>मान्यः स मे स्थावरजङ्गमानां सर्गस्थितिप्रत्यवहारहेतुः ।</s-l><s-l>गुरोर् अपीदं धनम् आहिताग्नेर् नश्यत् पुरस्ताद् अनुपेक्षणीयम् ॥</s-l></s-lg>
<s-lg>
<s-l>स त्वं मदीयेन शरीरवृत्तिं देहेन निर्वर्तयितुं प्रसीद ।</s-l><s-l>दिनावसानोत्सुकबालवत्सा विसृज्यतां धेनुर् इयं महर्षेः ॥</s-l></s-lg>
<s-lg>
<s-l>अथान्धकारं गिरिगह्वराणां दंष्ट्रामयूखैः शकलानि कुर्वन् ।</s-l><s-l>भूयः स भूतेश्वरपार्श्ववर्ती किंचिद् विहस्यार्थपतिं बभाषे ॥</s-l></s-lg>
<s-lg>
<s-l>एकातपत्रं जगतः प्रभुत्वं नवं ययः कान्तम् इदं वपुश् च ।</s-l><s-l>अल्पस्य हेतोर् बहु हातुम् इच्छन् विचारमूधः प्रतिभासि मे त्वम् ॥</s-l></s-lg>
<s-lg>
<s-l>भूतानुकम्पा तव चेद् इयं गौर् एका भवेत् स्वस्तिमती त्वदन्ते ।</s-l><s-l>जीवन् पुनः शश्वद् उपप्लवेभ्यः प्रजाः प्रजानाथ पितेव पासि ॥</s-l></s-lg>
<s-lg>
<s-l>अथैकधेनोर् अपराधचण्डाद् गुरोः कृषानुप्रतिमाद् बिभेषि ।</s-l><s-l>शक्यो ऽस्य मन्युर् भवता विनेतुं गाः कोटिशः स्पर्शयता घटोध्नीः ॥</s-l></s-lg>
<s-lg>
<s-l>तद् रक्ष कल्याणपरंपराणां भोक्तारम् ऊर्जस्वलम् आत्मदेहम् ।</s-l><s-l>महीतलस्पर्शनमात्रभिन्नम् ऋद्धं हि राज्यं पदम् ऐन्द्रम् आहुः ॥</s-l></s-lg>
<s-lg>
<s-l>एतावद् उक्त्वा विरते मृगेन्द्रे प्रतिस्वनेनास्य गुहागतेन ।</s-l><s-l>शिलोच्चयो ऽपि क्षितिपालम् उच्चैः प्रीत्या तम् एवार्थम् अभाषतेव ॥</s-l></s-lg>
<s-lg>
<s-l>निशम्य देवानुचरस्य वाचं मनुष्यदेवः पुनर् अप्य् उवाच ।</s-l><s-l>धेन्वा तदध्यासितकातराक्ष्या निरीक्ष्यमाणः सुतरां दयालुः ॥</s-l></s-lg>
<s-lg>
<s-l>क्षतात् किल त्रायत इत्य् उदग्रः क्षत्रस्य शब्दो भुवनेषु रूढः ।</s-l><s-l>राज्येन किं तद्विपरीतवृत्तेः प्राणैर् उपक्रोशमलीमसैर् वा ॥</s-l></s-lg>
<s-lg>
<s-l>कथं नु शक्यो ऽनुनयो महर्षेर् विश्राणनाच् चान्यपयस्विनीनाम् ।</s-l><s-l>इमाम् अनूनां सुरभेर् अवेहि रुद्रौजसा तु पहृतं त्वयास्याम् ॥</s-l></s-lg>
<s-lg>
<s-l>सेयं स्वदेहार्पणनिष्क्रयेण न्याय्या मया मोचयितुं भवत्तः ।</s-l><s-l>न पारणा स्याद् विहता तवैवं भवेद् अलुप्तश् च मुनेः क्रियार्थः ॥</s-l></s-lg>
<s-lg>
<s-l>भवान् अपीदं परवान् अवैति महान् हि यत्नस् तव देवदारौ ।</s-l><s-l>स्थातुं नियोक्तुर् न हि शक्यम् अग्रे विनाश्य रक्ष्यं स्वयम् अक्षतेन ॥</s-l></s-lg>
<s-lg>
<s-l>किम् अप्य् अहिंस्यस् तव चेन् मतो ऽहं यशःशरीरे भव मे दयालुः ।</s-l><s-l>एकान्तविधंसिषु मद्विधानां पिण्डेष्व् अनास्था खलु भौतिकेषु ॥</s-l></s-lg>
<s-lg>
<s-l>संबन्धम् आभाषणपूर्वम् आहुर् वृत्तः स नौ संगतयोर् वनान्ते ।</s-l><s-l>तद् भूतनाथानुग नार्हसि त्वं संबन्धिनो मे प्रणयं विहन्तुम् ॥</s-l></s-lg>
<s-lg>
<s-l>तथेति गाम् उक्तवते दिलीपः सद्यः प्रतिष्टम्भविमुक्तबाहुः ।</s-l><s-l>स न्यस्त शस्त्रो हरये स्वदेहम् उपानयत् पिण्डम् इवामिषस्य ॥</s-l></s-lg>
<s-lg>
<s-l>तस्मिन् क्षणे पालयितुः प्रजानाम् उत्पश्यतः सिंहनिपातम् उग्रम् ।</s-l><s-l>अवाङ्मुखस्य्ऽओपरि पुष्पवृष्टिः पपात विद्याधरहस्तमुक्ता ॥</s-l></s-lg>
<s-lg>
<s-l>उत्तिष्ठ वत्सेत्य् अमृतायमानं वचो निशम्योत्थितम् उत्थितः सन् ।</s-l><s-l>ददर्श राजा जननीम् इव स्वां गाम् अग्रतः प्रस्रविणीं न सिंहम् ॥</s-l></s-lg>
<s-lg>
<s-l>तं विस्मितं धेनुर् उवाच साधो मायां मयोध्भाव्य परीक्षितो ऽसि ।</s-l><s-l>ऋषिप्रभावान् मयि नान्तको ऽपि प्रभुः प्रहर्तुं किम् उतान्यहिंस्राः ॥</s-l></s-lg>
<s-lg>
<s-l>भक्त्या गुरौ मय्य् अनुकम्पाय च प्रीतास्मि ते पुत्र वरं वृणीष्व ।</s-l><s-l>न केवलानां पयसां प्रसूतिम् अवेहि मां कामदुघां प्रसन्नाम् ॥</s-l></s-lg>
<s-lg>
<s-l>ततः समानीय समानितार्थी हस्तौ स्वहस्तार्जितवीरशब्दः ।</s-l><s-l>वंशस्य कर्तारम् अनन्तकीर्तिं सुदक्षिणायां तनयं ययाचे ॥</s-l></s-lg>
<s-lg>
<s-l>संतानकामाय तथेति कामं राज्ञे प्रतिश्रुत्य पयस्विनी सा ।</s-l><s-l>दुग्ध्वा पयः पत्त्रपुटे मदीयं पुत्र्ऽ; ओपभुङ्क्ष्व्ऽ एति तम् आदिदेश ॥</s-l></s-lg>
<s-lg>
<s-l>वत्सस्य होमार्थविधेश् च शेषम् ऋषेर् अनुज्ञाम् अधिगम्य मातः ।</s-l><s-l>ऊधस्यम् इच्छामि तवोपभोक्तुम्यं षष्ठाम्शम् उर्व्या इव रक्षितायाः ॥</s-l></s-lg>
<s-lg>
<s-l>इत्थं क्षितीशेन वसिष्ठधेनुर् विज्ञापिता प्रीततरा बभूव ।</s-l><s-l>तदन्विता हैमवताच् च कुक्षेः प्रत्याययाव् आश्रमम् अश्रमेण ॥</s-l></s-lg>
<s-lg>
<s-l>तस्याः प्रसन्नेन्दुमुखः प्रसादं गुरुर् नृपाणां गुरवे निवेद्य ।</s-l><s-l>प्रहर्षचिह्नानुमितं प्रियायै शशंस वाचा पुनरुक्तयेव ॥</s-l></s-lg>
<s-lg>
<s-l>स नन्दिनीस्तन्यम् अनिन्दितात्मा सद्वत्सलो वत्सहुतावशेषम् ।</s-l><s-l>पपौ वसिष्ठेन कृताभ्यनुज्ञः शुभ्रं यशो मूर्तम् इवातितृष्णः ॥</s-l></s-lg>
<s-lg>
<s-l>प्रातर् यथोक्तव्रतपारणान्ते प्रास्थानिकं स्वस्त्ययनं प्रयुज ।</s-l><s-l>तौ दंपती स्वां प्रति राजधानीं प्रस्थापयाम् आस वशी वसिष्ठः ॥</s-l></s-lg>
<s-lg>
<s-l>प्रदक्षिणीकृत्य हुतं हुताशम् अनन्तरं भर्तुर् अरुन्धतीं च ।</s-l><s-l>धेनुं सवत्सां च नृपः प्रतस्थे सन्मङ्गलोदग्रतरप्रभावः ॥</s-l></s-lg>
<s-lg>
<s-l>श्रोताभिरामध्वनिना रथेन स धर्मपत्नीसहितः सहिष्णुः ।</s-l><s-l>ययाव् अनुद्घातसुखेन मार्गं स्वेनेव पूर्णेन मनोरथेन ॥</s-l></s-lg>
<s-lg>
<s-l>तम् आहितौत्सुक्यम् अदर्शनेन प्रजाः प्रजार्थव्रतकर्शिताङ्गम् ।</s-l><s-l>नेत्रैः पपुस् तृप्तिम् अनाप्नुवद्भिर् नवोदयं नाथम् इवौषधीनाम् ॥</s-l></s-lg>
<s-lg>
<s-l>पुरंदरश्रीः पुरम् उत्पताकं प्रविश्य पौरैर् अभिनन्द्यमानः ।</s-l><s-l>भुजे भुअंगेन्द्रसमानसारे भूयः स भूमेर् धुरम् आससञ्ज ॥</s-l></s-lg>
<s-lg>
<s-l>अथ नयनसमुत्थं ज्योतिर् अत्रेर् इव द्यौः सुरसरिद् इव तेजो वह्निनिष्ठ्यूतम् ऐशम् ।</s-l><s-l>नरपतिकुलभूत्यै गर्भम् आधत्त राज्ञी गुरुभिर् अभिनिविष्टं लोकपालानुभावैः ॥</s-l></s-lg>
<s-lg>
<s-l>अथेप्सितं भर्तुर् उपस्थितोदयं सखीजनोद्वीक्षणकौमुदीमुखम् ।</s-l><s-l>निदानम् इक्ष्वाकुकुलस्य संततेः सुदक्षिणा दौर्हृदलक्षणं दधौ ॥</s-l></s-lg>
<s-lg>
<s-l>शरीरसादाद् असमग्रभूषणा मुखेन सालक्ष्यत लोध्रपाण्डुना ।</s-l><s-l>तनुप्रकाशेन विचेयतारका प्रभातकल्पा शशिनेव शर्वरी ॥</s-l></s-lg>
<s-lg>
<s-l>ततो विशांपत्युर् अनन्यसंततेर् मनोरथं किंचिद् इवोदयोन्मुखम् ।</s-l><s-l>अनन्यसौहार्दरसस्य दोहदं प्रिया प्रपेदे प्रकृतिप्रियंवदा ॥</s-l></s-lg>
<s-lg>
<s-l>मुखेन सा केतकपत्त्रपाण्डुना कृशाङ्गयष्टिः परिमेयभूषणा ।</s-l><s-l>स्थिताल्पतारां करुणेन्दुमण्डलां विभातकल्पां रजनीं व्यडम्बयत् ॥</s-l></s-lg>
<s-lg>
<s-l>तदाननं मृत्सुरभि क्षितीश्वरो रहस्य् उपाघ्राय न तृप्तिम् आययौ ।</s-l><s-l>करीव सिक्तं पृषतैः पयोमुचां शुचिव्यपाये वनराजिपल्वलम् ॥</s-l></s-lg>
<s-lg>
<s-l>दिवं मरुत्वान् इव भोक्ष्यते भुवं दिगन्तविश्रान्तरथो हि तत् सुतः ।</s-l><s-l>अतो ऽभिलाषे प्रथमं तथाविधे मनो बबन्धान्यरसान् विलङ्घ्य सा ॥</s-l></s-lg>
<s-lg>
<s-l>न मे ह्रिया शंसति किंचिद् ईप्सितं स्पृहावती वस्तुषु केषु मागधी ।</s-l><s-l>न हीष्टम् अस्य त्रिदिवे ऽपि भूपतेर् प्रियासखीर् उत्तरकोसलेश्वरः ॥</s-l></s-lg>
<s-lg>
<s-l>उपेत्य सा दोहददुःखशीलतां यद् एव वव्रे तद् अपश्यद् आहृतम् ।</s-l><s-l>न हीष्टम् अस्य त्रिदिवे ऽपि भूपतेर् अभूद् अनासाद्यम् अधिज्यधन्वनः ॥</s-l></s-lg>
<s-lg>
<s-l>क्रमेण निस्तीर्य च दोहदव्यथां प्रचीयमानावयवा रराज सा ।</s-l><s-l>पुराणपत्त्रापगमाद् अनन्तरं लतेव संनद्धमनोज्ञपल्लवा ॥</s-l></s-lg>
<s-lg>
<s-l>दिनेषु गच्छत्सु नितान्तपीवरं तदीयम् आनीलमुखं स्तनद्वयम् ।</s-l><s-l>तिरश्चकार भ्रमराभिलीनयोः सुजातयोः पङ्कजकोशयोः श्रियम्) ॥</s-l></s-lg>
<s-lg>
<s-l>निधानगर्भाम् इव सागराम्बरां शमीम् इवाभ्यन्तरलीनपावकाम् ।</s-l><s-l>नदीम् इवान्तःसलिलां सरस्वतीं नृपः ससत्त्वां महिषीम् अमन्यत ॥</s-l></s-lg>
<s-lg>
<s-l>प्रियानुरागस्य मनःसमुन्नतेर् भुजार्जितानां च दिगन्तसंपदाम् ।</s-l><s-l>यथाक्रमं पुंसवनादिकाः क्रिया धृतेश् च धीरः सदृशीर् व्यधत्त सः ॥</s-l></s-lg>
<s-lg>
<s-l>सुरेन्द्रमात्राश्रितगर्भगौरवात् प्रयत्नमुक्तासनया गृहागतः ।</s-l><s-l>तयोपचाराञ्जलिखिन्नहस्तया ननन्द पारिप्लवनेत्रया नृपः ॥</s-l></s-lg>
<s-lg>
<s-l>कुमारभृत्याकुशलैर् अनुष्ठिते भिषग्भिर् आप्तैर् अथ गर्भभर्मणि ।</s-l><s-l>पतिः प्रतीतः प्रसवोन्मुखीम् प्रियां ददर्श काले दिवम् अभ्रीतम् इव ॥</s-l></s-lg>
<s-lg>
<s-l>ग्रहैस् ततः पञ्चभिर् उच्चसंश्रयैर् असूर्यगैः सूचितभाग्यसंपदम् ।</s-l><s-l>असूत पुत्रं समये शचीसमा त्रिसाधना शक्तिर् इवार्थम् अक्षयम् ॥</s-l></s-lg>
<s-lg>
<s-l>दिशः प्रसेदुर् मरुतो ववुः सुखाः प्रदक्षिणार्चिर् हविर् अग्निर् आददे ।</s-l><s-l>बभूव सर्वं शुभशंसि तत्क्षणं भवो हि लोकाभ्युदयाय तादृशाम् ॥</s-l></s-lg>
<s-lg>
<s-l>अरिष्टशय्यां परितो विसारिणा सुजन्मनस् तस्य निजेन तेजसा ।</s-l><s-l>निशीथदीपाः सहसा हतत्विषो बभूवुर् आलेख्यसमर्पिता इव ॥</s-l></s-lg>
<s-lg>
<s-l>जनाय शुद्धान्तचराय शंसते कुमारजन्मामृतसंमिताक्षरम् ।</s-l><s-l>अदेयम् आसीत् त्रयम् एव भूपतेः शशिप्रभं छत्त्रम् उभे च चामरे ॥</s-l></s-lg>
<s-lg>
<s-l>समीक्ष्य पुत्रस्य चिरान् मुखं पिता निधानकुम्भस्य युवेव दुर्गतः ।</s-l><s-l>मुदा शरीरे प्रबभूव नात्मनः पयोधिर् इन्दूदयमूर्छितो यथा ॥</s-l></s-lg>
<s-lg>
<s-l>निवातपद्मस्तिमितेन चक्षुषा नृपस्य कान्तं पिबतः सुताननम् ।</s-l><s-l>महोदधेः पूर इवेन्दुदर्शनाद् गुरुः प्रहर्षः प्रबभूव नात्मनि ॥</s-l></s-lg>
<s-lg>
<s-l>स जातकर्मण्य् अखिले तपस्विना तपोवनाद् एत्य पुरोधसा कृते ।</s-l><s-l>दिलीपसूनुर् मणिर् आकरोद्भवः प्रयुक्तसंस्कार इवाधिकं बभौ ॥</s-l></s-lg>
<s-lg>
<s-l>सुखश्रवा मङ्गलतूर्यनिस्वनाः प्रमोदनृत्यैः सह वारयोषिताम् ।</s-l><s-l>न केवलं सद्मनि मागधीपतेः पथि व्यजृम्भन्त दिवौकसाम् अपि ॥</s-l></s-lg>
<s-lg>
<s-l>न संयतस् तस्य बभूव रक्षितुर् विसर्जयेद् यं सुतजन्महर्षितः ।</s-l><s-l>ऋणाभिधानात् स्वयम् एव केवलं तदा पित्ःणां मुमुचे स बन्धनात् ॥</s-l></s-lg>
<s-lg>
<s-l>शुतस्य यायाद् अयम् अन्तम् अर्भकस् तथा परेषां युधि चेति पार्थिवः ।</s-l><s-l>अवेक्ष्य धातोर् गमनार्थम् अर्थविच् चकार नाम्ना रघुम् आत्मसंभवम् ॥</s-l></s-lg>
<s-lg>
<s-l>पितुः प्रयत्नात् स समग्रसंपदः शुभैः शरीरावयवैर् दिने दिने ।</s-l><s-l>पुपोष वृद्धिं हरिदश्वदीधितेर् अनुप्रवेशाद् इव बालचन्द्रमाः ॥</s-l></s-lg>
<s-lg>
<s-l>उमावृषाङ्कौ शरजन्मना यथा यथा जयन्तेन शचीपुरंदरौ ।</s-l><s-l>तथा नृपः सा चु सुतेन मागधी ननन्दतुस् तत्सदृशेन तत्समौ ॥</s-l></s-lg>
<s-lg>
<s-l>रथाङ्गनाम्नोर् इव भावबन्धनं बभूव यत् प्रेम परस्पराश्रयम् ।</s-l><s-l>विभक्तम् अप्य् एकसुतेन तत् तयोः परस्परस्योपरि पर्यचीयत ॥</s-l></s-lg>
<s-lg>
<s-l>उवाच धात्र्या प्रथमोदितं वचो ययौ तदीयाम् अवलम्ब्य चाङ्गुलिम् ।</s-l><s-l>अभूच् च नम्रः प्रणिपातशिक्षया पितुर् मुदं तेन ततान सो ऽर्भकः ॥</s-l></s-lg>
<s-lg>
<s-l>तम् अङ्कम् आरोप्य शरीरयोगजैः सुखैर् निषिञ्चन्तम् इवामृतं त्वचि ।</s-l><s-l>उपान्तसंमीलितलोचनो नृपश् चिरात् सुतस्पर्शरस्ज्ञतां ययौ ॥</s-l></s-lg>
<s-lg>
<s-l>तम् अङ्कम् आरोप्य शरीरयोगजैः स्थितेर् अभेत्ता स्थितिमन्तम् अन्वयम् ।</s-l><s-l>स्वमूर्तिभेदेन गुणाग्र्यवर्तिना पतिः प्रजानाम् इव सर्गम् आत्मनः ॥</s-l></s-lg>
<s-lg>
<s-l>स वृत्तचौलश् चलकाकपक्षकैर् अमात्यपुत्रैः सवयोभिर् अन्वितः ।</s-l><s-l>लिपेर् यथावद्ग्रहणेन वाङ्मयं नदीमुखेनेव समुद्रम् आविशत् ॥</s-l></s-lg>
<s-lg>
<s-l>अथोपनीतं विधिवद् विपश्चितो विनिन्युर् एनं गुरवो गुरुप्रियम् ।</s-l><s-l>अवन्ध्ययत्नाश् च बभूवुर् अर्भके ततार विद्याः पवनातिपातिभिर् ॥</s-l></s-lg>
<s-lg>
<s-l>धियः समग्रैः स गुणैर् उदारधीः क्रमाच् चतस्रश् चतुरर्णवोपमाः ।</s-l><s-l>ततार विद्याः पवनातिपातिभिर् दिशो हरिद्भिर् हरिताम् इवेश्वरः ॥</s-l></s-lg>
<s-lg>
<s-l>त्वचं स मेध्यां परिधाय रौरवीम् अशिक्षतास्त्रं पितुर् एव मन्त्रवत् ।</s-l><s-l>न केवलं तद्गुरुर् एकपार्थिवः क्षिताव् अभूद् एकधनुर्धरो ऽपि सः ॥</s-l></s-lg>
<s-lg>
<s-l>महोक्षतां वत्सतरः स्पृशन्न् इव द्विपेन्द्रभावं कलभः श्रयन्न् इव ।</s-l><s-l>रघुः क्रमाद् यौवनभिन्नशैशवः पुपोष गाम्भीर्यमनोहरं वपुः ॥</s-l></s-lg>
<s-lg>
<s-l>अथास्य गोदानविधेर् अनन्तरं विवाहदीक्षां निरवर्तयद् गुरुः ।</s-l><s-l>नरेन्द्रकन्यास् तम् अवाप्य सत्पतिं तमोनुदं दक्षसुता इवाबभुः ॥</s-l></s-lg>
<s-lg>
<s-l>युवा युगव्यायतबाहुर् अंसलः कपाटवक्षाः परिणद्धकंधरः ।</s-l><s-l>वपुःप्रकर्षाद् अजयद् गुरुं रघुस् तथापि नीचैर् विनयाद् अदृश्यत ॥</s-l></s-lg>
<s-lg>
<s-l>ततः प्रजानां चिरम् आत्मना धृतां नितान्तगुर्वीं लघयिष्यता धुरम् ।</s-l><s-l>निसर्गसंस्कारविनीत इत्य् असौ नृपेण चक्रे युवराजशब्दभाक् ॥</s-l></s-lg>
<s-lg>
<s-l>नरेन्द्रमूलायतनाद् अनन्तरं घनव्यपायेन गभस्तिमान् इव ।</s-l><s-l>अगच्छद् अंशेन गुणाभिलाषिणी नवावतारं कमलाद् इवोत्पलम् ॥</s-l></s-lg>
<s-lg>
<s-l>विभावसुः सारथिनेव वायुना घनव्यपायेन गभस्तिमान् इव ।</s-l><s-l>बभूव तेनातितरां सुदुःसहः कटप्रभेदेन करीव पार्थिवः ॥</s-l></s-lg>
<s-lg>
<s-l>नियुज्य तं होमतुरंगरक्षणे धनुर्धरं राजसुतैर् अनुद्रुतम् ।</s-l><s-l>अपूर्णम् एकेन शतक्रतूपमः शतं क्रतूना अपविघ्नम् आप सः ॥</s-l></s-lg>
<s-lg>
<s-l>ततः परं तेन मखाय वज्वना तुरंगम् उत्सृष्टम् अनर्गलं पुनः ।</s-l><s-l>धनुर्भृताम् अग्रत एव रक्षिणां जहार शक्रः किल गूढविग्रहः ॥</s-l></s-lg>
<s-lg>
<s-l>विषादलुप्तप्रतिपत्ति विस्मितं ममैव येनेह तुरंगम् ईक्षसे ।</s-l><s-l>धेन्वा निशम्येति वचः समीर्तं श्रुतप्रभावा ददृशे ऽथ नन्दिनी ॥</s-l></s-lg>
<s-lg>
<s-l>स्वेदाम्बुना मार्जय पुत्र लोचने ममैव येनेह तुरंगम् ईक्षसे ।</s-l><s-l>धेन्वा निशम्येति वचः समीरितं मुदं पराम् आप दिलीपनन्दनः ॥</s-l></s-lg>
<s-lg>
<s-l>तदङ्गनिस्यन्दजलेन लोचने प्रमृज्य पुण्येन पुरस्कृतः सताम् ।</s-l><s-l>अतीन्द्रियेष्व् अप्य् उपपन्नदर्शनो बभूव भावेषु दिलीपनन्दनः ॥</s-l></s-lg>
<s-lg>
<s-l>स पूर्वतः पर्वतपक्षशातनं ददर्श देवं नरदेवसंभवः ।</s-l><s-l>पुनः पुनः सूतनिषिद्धचापलं हरन्तम् अश्वं रथरश्मिसंयतम् ॥</s-l></s-lg>
<s-lg>
<s-l>स पूर्वतः पर्वतपक्षशातनं हरिं विदित्वा हरिभिश् च वाजिभिः ।</s-l><s-l>अवोचद् एनं गन्गस्पृशा रघुः स्वरेण धीरेण निवर्तयन्न् इव ॥</s-l></s-lg>
<s-lg>
<s-l>मखांशभाजां प्रथमो मनीषिभिस् त्वम् एव देवेन्द्र सदा निगद्यसे ।</s-l><s-l>अजस्रदीक्षाप्रयतस्य मद्गुरोः क्रियाविघाताय कथं प्रवर्तसे ॥</s-l></s-lg>
<s-lg>
<s-l>त्रिलोकनाथेन सदा मखद्विषस् त्वया नियम्या ननु दिव्यचक्षुषा ।</s-l><s-l>स चेत् स्वयं करमसु धर्मचारिणां त्वम् अन्तरायो भवसि च्युतो विधिः ॥</s-l></s-lg>
<s-lg>
<s-l>तद् अङ्गम् अग्र्यं मघवन् महाक्रतोर् अमुं तुरंगं प्रतिमोक्तुम् अर्हसि ।</s-l><s-l>पतःश्रुतेर् दर्शयितार ईश्वरा मलीमसाम् आददते न पद्धतिम् ॥</s-l></s-lg>
<s-lg>
<s-l>इति प्रगल्भं रघुणा समीरितं वचो निशम्याधिपतिर् दिवौकसाम् ।</s-l><s-l>निवर्तयाम् आस रथं सविस्मयः प्रचक्रमे च प्रतिवक्तुम् उत्तरम् ॥</s-l></s-lg>
<s-lg>
<s-l>यद् आत्थ राजन्यकुमार तत् तथा यशस् तु रक्ष्यं परतो यशोधनैः ।</s-l><s-l>जगत्प्रकाशं तद् अशेषम् इज्यया भवद्गुरुर् लङ्घयितुं ममोद्यतः ॥</s-l></s-lg>
<s-lg>
<s-l>हरिर् यथैकः पुरुशोत्तमः स्मृतो महेश्वरस् त्र्यम्बक एव नापरः ।</s-l><s-l>तथा विदुर् मां मुनयः शतक्रतुं द्वितीयगामी न हि शब्द एष नः ॥</s-l></s-lg>
<s-lg>
<s-l>अतो ऽयम् अश्वः कपिलानुकारिणा पितुस् त्वदीयस्य मयापहारितः ।</s-l><s-l>अलं प्रयत्नेन तवात्र मा निधाः पदं पदव्यां सगरस्य संततेः ॥</s-l></s-lg>
<s-lg>
<s-l>ततः प्रहस्यापभयः पुरंदरं पुनर् बभाषे तुरगस्य रक्षिता ।</s-l><s-l>गृहाण शस्त्रं यदि सर्ग एष ते न खल्व् अनिर्जित्य रघुं कृती भवान् ॥</s-l></s-lg>
<s-lg>
<s-l>स एवम् उक्त्वा मघवन्तम् उन्मुखः करिष्यमाणः सशरम् शरासनम् ।</s-l><s-l>अतिष्ठद् आलीढविशेषशोभिना वपुःप्रकर्षेण विडम्बितेश्वरः ॥</s-l></s-lg>
<s-lg>
<s-l>रघोर् अवष्टम्भमयेन पत्त्रिणा हृदि क्षतो गोत्रभिद् अप्य् अमर्षणः ।</s-l><s-l>नवाम्बुदानीकमुहूर्तलाञ्छने धनुष्य् अमोघं समधत्त सायकम् ॥</s-l></s-lg>
<s-lg>
<s-l>दिलीपसूनोः स बृहद् (?) भुजान्तरं प्रविश्य भीमासुरशोणितोचितः ।</s-l><s-l>पपाव् अनास्वादितपूर्वम् आशुगः कुतूहलेनेव मनुष्यशोणितम् ॥</s-l></s-lg>
<s-lg>
<s-l>हरेः कुमारो ऽपि कुमारविक्रमः सुरद्विपास्फालनकर्कशाङ्गुलौ ।</s-l><s-l>भुजे शचीपत्त्रविशेषकाङ्किते स्वनामचिह्नं निचखान सायकम् ॥</s-l></s-lg>
<s-lg>
<s-l>जहार चान्येन मयूरपत्त्रिणा शरेण शक्रस्य महाशनिध्वजम् ।</s-l><s-l>चुकोप तस्मै स भृशं सुरश्रियः प्रसहय केशव्यपरोपणाद् इव ॥</s-l></s-lg>
<s-lg>
<s-l>तयोर् उपान्तस्थितसिद्धसैनिकं गरुत्मदाशीविशभीमदर्शनैः ।</s-l><s-l>बभूव युद्धं तुमुउलं जयैषिणोर् अधोमुखैर् ऊर्ध्वमुखैश् च पत्त्रिभिः ॥</s-l></s-lg>
<s-lg>
<s-l>अतिप्रबन्धप्रहितास्त्रवृष्टिभिस् तम् आश्रयं दुष्प्रहस्य तेजसः ।</s-l><s-l>शशाक निर्वापयितुं न वासवः स्वतश् च्युतं वह्निम् इवाद्भिर् अम्बुदः ॥</s-l></s-lg>
<s-lg>
<s-l>ततः प्रकोष्ठे हरिचन्दनाङ्किते प्रमथ्यमानार्णवधीर ।</s-l><s-l>रघुः शशाङ्कार्धमुखेन पत्त्रिणा शरासनज्याम् अलुनाद् विडौजसः ॥</s-l></s-lg>
<s-lg>
<s-l>स चापम् उत्सृज्य विवृद्धमत्सरः प्रणाशनाय प्रबलस्य विद्विषः ।</s-l><s-l>महीध्रपक्षव्यपरोपणोचितं स्फुरत्प्रभामण्डलम् अस्त्रम् आददे ॥</s-l></s-lg>
<s-lg>
<s-l>रघुर् भृशं वक्षसि तेन ताडितः पपात भूमौ सह सैनिकाश्रुभिः ।</s-l><s-l>निमेषमात्राद् अवधूय तद् व्यथां सहोत्थितः सैनिकहर्षनिस्वनैः ॥</s-l></s-lg>
<s-lg>
<s-l>तथापि शस्त्रव्यवहारनिष्ठुरे बिपक्षभावे चिरम् अस्य तस्थुषः ।</s-l><s-l>तुतोष वीर्यातिशयेन वृत्रहा पदं हि सर्वत्र गुणैर् निधीयते ॥</s-l></s-lg>
<s-lg>
<s-l>असङ्गम् अद्रिष्व् अपि सारवत्तया न मे त्वदन्येन विसोढम् आयुधम् ।</s-l><s-l>अवेहि मां प्रीतम् ऋते तुरंगमात् किम् इच्छसीति स्फुटम् आह वासवः ॥</s-l></s-lg>
<s-lg>
<s-l>ततो निषङ्गाद् असमग्रम् उद्धृतं सुवर्णपुङ्खद्युतिरञ्जिताङ्गुलिम् ।</s-l><s-l>नरेन्द्रसूनुः प्रतिसंहरन्न् इषुं प्रियंवदः प्रत्यवदत् सुरेश्वरम् ॥</s-l></s-lg>
<s-lg>
<s-l>अमोच्यम् अश्वं यदि मन्यसे प्रभो ततः समाप्ते विधिनैव कर्मणि ।</s-l><s-l>अजस्रदीक्षाप्रयतः स मद्गुरुः क्रतोर् अशेषेण फलेन युज्यताम् ॥</s-l></s-lg>
<s-lg>
<s-l>यथा च वृत्तान्तम् इमं सदोगतस् त्रिलोचनैकांशतया दुरासदः ।</s-l><s-l>तवैव संदेषहराद् विशंपतिः शृणोति लोकेश तथा विधीयताम् ॥</s-l></s-lg>
<s-lg>
<s-l>तथेति कामं प्रतिशुश्रुवान् रघोर् यथागतं मातलिसारथिर् ययौ ।</s-l><s-l>नृपस्य नातिप्रमनाः सदोगृहं सुदक्षिनासूनुर् अपि न्यवर्तत ॥</s-l></s-lg>
<s-lg>
<s-l>तम् अभ्यनन्दत् प्रथमं प्रबोधितः प्रजेश्वरः शासनहारिणा हरेः ।</s-l><s-l>परामृशन् हर्षजडेन पाणिना तदीयम् अङ्गं कुलिशव्रणाङ्कितम् ॥</s-l></s-lg>
<s-lg>
<s-l>इति क्षितीशो नवतिं नवाधिकां महाक्रतूनां महनीयशासनः ।</s-l><s-l>समारौरुक्षुर् दिवम् आयुषः क्षये ततान सोपानपरंपराम् इव ॥</s-l></s-lg>
<s-lg>
<s-l>अथ स विषव्यावृत्तात्मा यथाविधि सूनवे नृपतिककुदं दत्त्वा यूने सितातपवारणम् ।</s-l><s-l>मुनिवनतरुच्छायां देव्या तया सह शिश्रिये गलितवयसाम् इक्ष्वाकूणा इदं हि कुलव्र्तम् ॥</s-l></s-lg>
<s-lg>
<s-l>स राज्यं गुरुणा दत्तं प्रतिपद्याधिकं बभौ ।</s-l><s-l>दिनान्ते निहितं तेजः सवित्रेव हुताशनः ॥</s-l></s-lg>
<s-lg>
<s-l>न्यस्तशस्त्रं दिलीपं च तं च शुश्रुवुषां पतिम् ।</s-l><s-l>राज्ञाम् उद्धृतनाराचे हृदि शल्यम् इवार्पितम् ॥</s-l></s-lg>
<s-lg>
<s-l>दिलीपानन्तरं राज्ये तं निशम्य प्रतिष्ठितम् ।</s-l><s-l>पूर्वं प्रदूमितो राज्ञां हृदये ऽग्निर् इवोत्थितः ॥</s-l></s-lg>
<s-lg>
<s-l>पुरुहूतध्वजस्येव तस्योन्नयनपङ्क्तयः ।</s-l><s-l>नवाभ्युत्थानदर्शिन्यो ननन्दुः स प्रजाः प्रजाः ॥</s-l></s-lg>
<s-lg>
<s-l>समम् एव समाक्रान्तं तस्योन्नयनपङ्क्तयः ।</s-l><s-l>तेन सिंहासनं पित्र्यम् अखिलं चारिमण्डलं ॥</s-l></s-lg>
<s-lg>
<s-l>छायामण्डललक्ष्येन तम् अदृश्या किल स्वयम् ।</s-l><s-l>पद्मा पद्मातपत्रेण भेजे साम्राज्यदीक्षितम् ॥</s-l></s-lg>
<s-lg>
<s-l>परिकल्पितसांनिध्या काले काले च बन्दिषु ।</s-l><s-l>स्तुत्यं स्तुतिभिर् अर्थ्याभिर् उपतस्थे सरस्वती ॥</s-l></s-lg>
<s-lg>
<s-l>मनुप्रभृतिभिर् मान्यैर् भुक्ता यद्य् अपि राजभिः ।</s-l><s-l>तथाप्य् अनन्यपूर्वेव तस्मिन्न् आसीद् वसुंधरा ॥</s-l></s-lg>
<s-lg>
<s-l>स हि सर्वस्य लोकस्य युक्तदण्डतया मनः ।</s-l><s-l>आददे नातिशीतोष्णो नभस्वान् इव दक्षिणः ॥</s-l></s-lg>
<s-lg>
<s-l>मन्दोत्कण्टः कृतास् तेन गुणाधिकतया गुरौ ।</s-l><s-l>फलेन सहकारस्य फुष्पोद्गम इव प्रजाः ॥</s-l></s-lg>
<s-lg>
<s-l>नयविद्भिर् नवे राज्ञि सद् असच् चोपदर्शितम् ।</s-l><s-l>पूर्व एवाभवत् पक्षस् तस्मिन् नाभवद् उत्तरः ॥</s-l></s-lg>
<s-lg>
<s-l>पञ्चानाम् अपि भूतानाम् उत्कर्षं पुपुषुर् गुणाः ।</s-l><s-l>नवे तस्मिन् महीपाले सर्वं नवम् इवाभवत् ॥</s-l></s-lg>
<s-lg>
<s-l>यथा प्रह्लादनाच् चन्द्रः प्रतापात् तपनो यथा ।</s-l><s-l>तथैव सो ऽभूद् अन्वर्थो राजा प्रकृतिरञ्जनात् ॥</s-l></s-lg>
<s-lg>
<s-l>कामं कर्णान्तविष्रान्ते विशाले तस्य लोचने ।</s-l><s-l>चक्षुष्मत्ता तु शास्त्रेण सूक्ष्मकार्यार्थदर्शिना ॥</s-l></s-lg>
<s-lg>
<s-l>लब्धप्रशमनस्वस्थम् अथैनं समुपस्थिता ।</s-l><s-l>पार्थिवश्रीर् द्वितीयेव शरत् पङ्कजलक्षणा ॥</s-l></s-lg>
<s-lg>
<s-l>निर्वृष्टलघुभिर् मेघैर् मुक्तवर्त्मा सुदुःसहः ।</s-l><s-l>स्वं धनुः शङ्कितेनेव युगपद् व्यानशे दिशः ॥</s-l></s-lg>
<s-lg>
<s-l>अधिज्यम् आयुधं कर्तुं मुक्तवर्त्मा सुदुःसहः ।</s-l><s-l>स्वं धनुः शङ्कितेनेव संजह्रे शतमन्युना ॥</s-l></s-lg>
<s-lg>
<s-l>वार्षिकं संजहारेन्द्रो धनुर् जैत्रं रघुर् दधौ ।</s-l><s-l>प्रजार्थसाधने तौ हि पर्यायोद्यतकार्मुकौ ॥</s-l></s-lg>
<s-lg>
<s-l>पुण्डरीकातपत्रस् तं विकसत्काशचामरः ।</s-l><s-l>ऋतुर् विडम्बयाम् आस आसीत् समरसा द्वयोः ॥</s-l></s-lg>
<s-lg>
<s-l>प्रसादरीकातपत्रस् तं चन्द्रे च विशदप्रभे ।</s-l><s-l>तदा चक्षुष्मतां प्रीतिर् आसीत् समरसा द्वयोः ॥</s-l></s-lg>
<s-lg>
<s-l>हंसश्रेणीषु तारासु कुमुद्वत्सु च वारिषु ।</s-l><s-l>विभूतयय्स् तदीयानां पर्यस्ता यशसाम् इव ॥</s-l></s-lg>
<s-lg>
<s-l>इक्षुच्छायनिषादिन्यस् तस्य गोप्तुर् गुणोदयम् ।</s-l><s-l>आकुमारकथोद्घातं शालिगोप्यो जगुर् यशः ॥</s-l></s-lg>
<s-lg>
<s-l>प्रससादोदयाद् अम्भः कुम्भयोनेर् महौजसः ।</s-l><s-l>रघोर् अभिभवाशङ्कि चुक्षुभे द्विषतां मनः ॥</s-l></s-lg>
<s-lg>
<s-l>मदोदग्राः ककुद्मन्तः सरितां कूलमुद्रुजाः ।</s-l><s-l>लीलाखेलम् अनुप्रापुर् मोहक्षास् तस्य विक्रमम् ॥</s-l></s-lg>
<s-lg>
<s-l>प्रसवैः सप्तपर्णानां मदगन्धिभिर् आहताः ।</s-l><s-l>असूययेव तन्नागाः सप्तधैव प्रसुस्रुवुः ॥</s-l></s-lg>
<s-lg>
<s-l>सरितः कुर्वती गाधाः पथश् चाश्यानकर्दमान् ।</s-l><s-l>यात्रायै चोदयाम् आस तं शक्तेः प्रथमं शरत् ॥</s-l></s-lg>
<s-lg>
<s-l>सम्यक् तस्मै घुतो वह्निर् वाजिनीराजनाविधौ ।</s-l><s-l>प्रदक्षिणार्चिर् व्याजेन हस्तेनेव जयं ददौ ॥</s-l></s-lg>
<s-lg>
<s-l>स गुप्तमूलप्रत्यन्तः शुद्धपार्ष्णिर् अयान्वितः ।</s-l><s-l>षड्विधं बलम् आदाय प्रतस्थे दिग्जिगीषया ॥</s-l></s-lg>
<s-lg>
<s-l>अवाकिरन् वयोवृद्धास् तं लाजैः पौरयोषितः ।</s-l><s-l>पृषतैर् मन्दरोद्धूतैः क्षीरोर्मय इवाच्युतम् ॥</s-l></s-lg>
<s-lg>
<s-l>स ययौ प्रथमं प्राचीं तुल्यः प्राचीनबर्हिषा ।</s-l><s-l>अहितान् अनिलोद्धूतैस् तर्जयन्न् इव केतुभिः ॥</s-l></s-lg>
<s-lg>
<s-l>रजोभिः स्यन्दनोद्धूतैर् गजैश् च घनसंनिभैः ।</s-l><s-l>भुवस् तलम् इव व्योम कुर्वन् व्योमेव भूतलम् ॥</s-l></s-lg>
<s-lg>
<s-l>प्रतापो ऽग्रे ततः शब्दः परागस् तदन्तरम् ।</s-l><s-l>ययौ पश्चाद् रथादीति चतुःस्कन्धेव सा चमूः ॥</s-l></s-lg>
<s-lg>
<s-l>मरुपृष्ठान्य् उदम्भांसि नाव्याः सुप्रतरा नदीः ।</s-l><s-l>विपिनानि प्रकाशानि शक्तिमत्त्वाच् चकार सः ॥</s-l></s-lg>
<s-lg>
<s-l>पुरोगैः कलुषास् तस्य सहप्रस्थायिभिः कृशाः ।</s-l><s-l>पश्चात्प्रयायिभिः पङ्काश् चक्रिरे मार्गनिम्नगाः ॥</s-l></s-lg>
<s-lg>
<s-l>स सेनां महतीं कर्षन् पूर्वसागरगामिनीम् ।</s-l><s-l>बभौ हरजटाभ्रष्टां गङ्गाम् इव भगीरथः ॥</s-l></s-lg>
<s-lg>
<s-l>त्याजितैः फलम् उत्खातैर् भग्नैश् च बहुधा नृपैः ।</s-l><s-l>तस्यासीद् उल्बणो मार्गः पादपैर् इव दन्तिनः ॥</s-l></s-lg>
<s-lg>
<s-l>पौरस्त्यान् एवम् आक्रामंस् तांस् ताञ् जनपदाञ् जयी ।</s-l><s-l>प्राप तालीवन्श्यामम् उपकञ्ठं महोदधेः ॥</s-l></s-lg>
<s-lg>
<s-l>अनम्राणां समुद्धर्तुस् तस्मात् सिन्धुरयाद् इव ।</s-l><s-l>आत्मा संरक्षितः सुह्मैर् वृत्तिम् आश्रित्य वैतसीम् ॥</s-l></s-lg>
<s-lg>
<s-l>वङ्गान् उत्खाय तरसा नेता नौसाधनोद्धतान् ।</s-l><s-l>निचखान जयस्तम्भान् गङ्गास्रोतोऽन्तरेषु सः ॥</s-l></s-lg>
<s-lg>
<s-l>आपादपद्मप्रणताः कलमा इव ते रघुम् ।</s-l><s-l>फलैः संवर्धयाम् आसुर् उत्खातप्रतिर्पिताः ॥</s-l></s-lg>
<s-lg>
<s-l>स तीर्त्वा कपिषां सैन्यैर् बद्धद्विरदसेतुभिः ।</s-l><s-l>उत्कलादर्शितपथः कलिङ्गाभिमुखो ययौ ॥</s-l></s-lg>
<s-lg>
<s-l>स प्रतापं महेन्द्रस्य मूर्ध्नि तीक्ष्णं न्यवेशयत् ।</s-l><s-l>अङ्कुशं द्विरदस्येव यन्ता गम्भीरवेदिनः ॥</s-l></s-lg>
<s-lg>
<s-l>प्रतिजग्राह कालिङ्गस् तम् अस्त्रैर् गजसाधनः ।</s-l><s-l>पक्षच्छेदोद्यतं शक्रं शिलावर्षीव पर्वतः ॥</s-l></s-lg>
<s-lg>
<s-l>द्विषां विषह्य काकुत्स्थस् तत्र नाराचदुर्दिनम् ।</s-l><s-l>सन्मङ्गलस्नात इव प्रतिपेदे जयश्रियम् ॥</s-l></s-lg>
<s-lg>
<s-l>वायव्यास्त्रविनिर्धूतात् पक्षाविद्धान् महोदधेः ।</s-l><s-l>गजानीकात् स कालिङ्गं तार्क्ष्यः सर्पम् इवाददे ॥</s-l></s-lg>
<s-lg>
<s-l>ताम्बूलीनां दलैस् तत्र रचितापानभूमयः ।</s-l><s-l>नलिकेरासवं योधाः शात्रवं च पपुर् यशः ॥</s-l></s-lg>
<s-lg>
<s-l>गृहीतप्रतिमुक्तस्य स धर्मविजयी नृपः ।</s-l><s-l>श्रियं महेन्द्रनाथस्य जहार न तु मेदिनीम् ॥</s-l></s-lg>
<s-lg>
<s-l>ततो वेलातटेनैव फलवत्पूगमालिना ।</s-l><s-l>अगस्त्याचरिताम् आशाम् अनाशास्यजयो ययौ ॥</s-l></s-lg>
<s-lg>
<s-l>स सैन्यपरिभोगेण गजदानसुगन्धिना ।</s-l><s-l>कावेरीं सरितां पत्युः शङ्कनीयाम् इवाकरोत् ॥</s-l></s-lg>
<s-lg>
<s-l>बलैर् अधुषितास् तस्य विजिगीषोर् गताध्वनः ।</s-l><s-l>मरिचोद्भ्रान्तहारीता मलयाद्रेर् उपत्यकाः ॥</s-l></s-lg>
<s-lg>
<s-l>ससञ्जुर् अश्वक्षुण्णानाम् एलानाम् उत्पतिष्णवः ।</s-l><s-l>तुल्यगन्धिषु मत्तेभकटेषु फलरेणवः ॥</s-l></s-lg>
<s-lg>
<s-l>आजानेयखुरक्षुण्णपक्वैलाक्षेत्रसंभवम् ।</s-l><s-l>व्यानशे सपदि व्योम त्रिपदीछेदिनाम् अपि ॥</s-l></s-lg>
<s-lg>
<s-l>भोगिवेष्टनमार्गेषु चन्दनानां समर्पितम् ।</s-l><s-l>न्ऽआस्रसत् करिणां ग्रैवं त्रिपदीछेदिनाम् अपि ॥</s-l></s-lg>
<s-lg>
<s-l>दिशि मन्दायते तेजो दक्षिणस्यां रवेर् अपि ।</s-l><s-l>तस्याम् एव रघोः पाण्ड्याः प्रतापं न विषेहिरे ॥</s-l></s-lg>
<s-lg>
<s-l>ताम्रपर्णीसमेतस्य मुक्तासारं महोदधेः ।</s-l><s-l>ते निपत्य ददुस् तस्मै यशः स्वम् इव संचितम् ॥</s-l></s-lg>
<s-lg>
<s-l>स निर्विश्य यथाकामं तटेष्व् आलीनचन्दनौ ।</s-l><s-l>स्तनाव् इव दिशस् तस्याः शैलौ मलयदर्दुरौ ॥</s-l></s-lg>
<s-lg>
<s-l>तस्यानीकैर् विसर्पद्भिर् अपरान्तजयोद्यतैः ।</s-l><s-l>रामास्त्रोत्सारितो ऽप्य् आसीत् सह्यलग्न इवार्णवः ॥</s-l></s-lg>
<s-lg>
<s-l>भयोत्सृष्टविभूषाणां तेन केरलयोषिताम् ।</s-l><s-l>अलकेषु चमूरेणुश् चूर्णप्रतिनिधीकृतः ॥</s-l></s-lg>
<s-lg>
<s-l>मुरलामारुतोद्धूतम् अगमत् कैतकं रजः ।</s-l><s-l>तद्योधवारबाणानाम् अयत्नपटवासताम् ॥</s-l></s-lg>
<s-lg>
<s-l>अभ्यभूयत वाहानां चरतां गात्रशिञ्जितैः ।</s-l><s-l>वर्मभिः पवनोद्धूतराजतालीवनद्व्ह्वनैः ॥</s-l></s-lg>
<s-lg>
<s-l>खर्जूरीस्कन्धनद्धानां मदोद्गार्तसुगन्धिषु ।</s-l><s-l>कटेषु करिणां पेतुः पुंनागेभ्यः शिलीमुखाः ॥</s-l></s-lg>
<s-lg>
<s-l>अवकाशं किलोदन्वान् रामायाभ्यर्थितो ददौ ।</s-l><s-l>अपरान्तमहीपालव्याजेन रघवे करम् ॥</s-l></s-lg>
<s-lg>
<s-l>मत्तेभरदनोत्कीर्णव्यक्तविक्रमलक्षणम् ।</s-l><s-l>त्रिकूटम् एव तत्रोच्चैर् जयस्तम्भं चकार सः ॥</s-l></s-lg>
<s-lg>
<s-l>पारसीकांस् ततो जेतुं प्रतस्थे स्थलवर्त्मना ।</s-l><s-l>इन्द्रियाख्यान् इव रिपूंस् तत्त्वज्ञानेन संयमी ॥</s-l></s-lg>
<s-lg>
<s-l>यवनीमुखपद्मानां सेहे मधुमदं न सः ।</s-l><s-l>बालातपम् इवाब्जानाम् अकालजलदोदयः ॥</s-l></s-lg>
<s-lg>
<s-l>संग्रामस् तुमुलस् तस्य पाश्चात्यैर् अश्वसाधनैः ।</s-l><s-l>शार्ङ्गकूजितविज्ञेयप्रतियोधे रजस्य् अभूत् ॥</s-l></s-lg>
<s-lg>
<s-l>भल्लापवर्जितैस् तेषां शिरोभिः श्मश्रुलैर् महीम् ।</s-l><s-l>तस्तार सरघाव्याप्तैः स क्षौद्रपटलैर् इव ॥</s-l></s-lg>
<s-lg>
<s-l>अपनीतशिरस्त्राणाः शेषास् तं शरणं ययुः ।</s-l><s-l>प्रणिपातप्रतीकारः संरम्भो हि महात्मनाम् ॥</s-l></s-lg>
<s-lg>
<s-l>विनयन्ते स्म तद्योधा मधुभिर् विजयश्रमम् ।</s-l><s-l>आस्तीर्णाजिनरत्नासु द्राक्षावलयभूमिषु ॥</s-l></s-lg>
<s-lg>
<s-l>ततः प्रतस्थे कौबेरीं भास्वान् इव रघुर् दिशम् ।</s-l><s-l>शरैर् उस्रैर् इवोदीच्यान् उद्धरिष्यम् रसान् इव ॥</s-l></s-lg>
<s-lg>
<s-l>जितान् अजय्यस् तान् एव कृत्वा रथपुरःसरान् ।</s-l><s-l>महार्णवम् इवौराग्निः प्रविवेशोत्तरापथम् ॥</s-l></s-lg>
<s-lg>
<s-l>विनीताध्वश्रमास् तस्य सिन्धुतीरवेचेष्टनैः ।</s-l><s-l>दुधुवुर् वाजिनः स्कन्धांल् लग्नकुङ्कुमकेसरान् ॥</s-l></s-lg>
<s-lg>
<s-l>तत्र हूणावरोधानां भर्तृशु व्यक्तविक्रमम् ।</s-l><s-l>कपोलपाटलादेशि बभूव रघुचेष्टितम् ॥</s-l></s-lg>
<s-lg>
<s-l>काम्बोजाः समरे सोढुं तस्य वीर्यम् अनीश्वराः ।</s-l><s-l>गजालानपरिक्लिष्टैर् अक्षोटैः सार्धम् आनताः ॥</s-l></s-lg>
<s-lg>
<s-l>तेषां सदश्वभूयिष्ठास् तुङ्गा द्रविणराशयः ।</s-l><s-l>उपदा विविशुः शश्वन् नोत्सेकाः कोसलेश्वरम् ॥</s-l></s-lg>
<s-lg>
<s-l>ततो गौरीगुरुं शैलम् आरुरोहाश्वसाधनः ।</s-l><s-l>वर्धयन्न् इव तत्कूटान् उद्धूतैर् धातुरेणुभिः ॥</s-l></s-lg>
<s-lg>
<s-l>शशंस तुल्यसत्त्वानां सैन्यघोषे ऽप्य् असंभ्रमम् ।</s-l><s-l>गुहाशयानां सिंहानां परिवृत्यावलोकितम् ॥</s-l></s-lg>
<s-lg>
<s-l>भूर्जेषु मर्मरीभूताः कीचकध्वनिहेतवः ।</s-l><s-l>गङ्गाशीकरिणो मार्गे मरुतस् तं सिषेविरे ॥</s-l></s-lg>
<s-lg>
<s-l>विशश्रमुर् नमेरूणां छायास्व् अध्यास्य सैनिकाः ।</s-l><s-l>दृषदो वासितोत्सङ्गा निषण्णमृगनाभिभिः ॥</s-l></s-lg>
<s-lg>
<s-l>सरलासक्तमातङ्गग्रैवेयस्फुरितत्विषः ।</s-l><s-l>आसन्नोषधयो नेतुर् नक्तम् अस्नेहदीपिकाः ॥</s-l></s-lg>
<s-lg>
<s-l>तस्योत्सृष्टनिवासेषु कण्ठरज्जुक्षत त्वचः ।</s-l><s-l>गजवर्ष्म किरातेभ्यः शशंसुर् देवदारवः ॥</s-l></s-lg>
<s-lg>
<s-l>तत्र जन्यं रघोर् घोरं पार्वतीयैर् गणैर् अभूत् ।</s-l><s-l>नाराचक्षेपणीयाश्मनिष्पेषोत्पतितानलम् ॥</s-l></s-lg>
<s-lg>
<s-l>शरैर् उत्सवसंकेतान् स कृत्वा विरतोत्सवान् ।</s-l><s-l>जयोदाहरणं बाह्वोर् गापयाम् आस किंनरान् ॥</s-l></s-lg>
<s-lg>
<s-l>परस्परेण विज्ञातस् तेषूपायनपाणिषु ।</s-l><s-l>राज्ञा हिमवतः सारो राज्ञः सारो हिमाद्रिणा ॥</s-l></s-lg>
<s-lg>
<s-l>तत्राक्षोभ्यं यशोराशिं निवेश्यावरुरोभ सः ।</s-l><s-l>पौलस्त्यतुलितस्याद्रेर् आदधान इव ह्रियम् ॥</s-l></s-lg>
<s-lg>
<s-l>चकम्पे तीर्णलौहित्ये तस्मिन् प्राग्ज्योतिषेश्वरः ।</s-l><s-l>तद्गालानतां प्राप्तैः सह कालागुरुद्रुअमैः ॥</s-l></s-lg>
<s-lg>
<s-l>न प्रसेहे स रुद्धार्कम् अधारावर्षदुर्दिनम् ।</s-l><s-l>रथवर्त्म रजो ऽप्य् अस्य कुत एव पताकिनीम् ॥</s-l></s-lg>
<s-lg>
<s-l>तम् ईशः कामरूपाणाम् अत्याखण्डलविक्रमम् ।</s-l><s-l>भेजे भिन्नकटैर् नागैर् अन्यान् उपरुरोध यैः ॥</s-l></s-lg>
<s-lg>
<s-l>कामरूपेश्वरस् तस्य हेमपीठाधिदेवताम् ।</s-l><s-l>रत्नपुष्पोपहारेण च्छायाम् आनर्च पादयोः ॥</s-l></s-lg>
<s-lg>
<s-l>इति जित्वा दिषो जिष्णुर् न्यवर्तत रथोद्धतम् ।</s-l><s-l>रजो विश्रामयन् राज्ञां छत्त्रशून्येषु मौलिषु ॥</s-l></s-lg>
<s-lg>
<s-l>स विश्वजितम् आजह्रे यज्ञं सर्वस्वदक्षिणम् ।</s-l><s-l>आदानं हि विसर्गाय सतं वारिमुचाम् इव ॥</s-l></s-lg>
<s-lg>
<s-l>सत्त्रान्ते सचिवसखः पुरस्क्रियाभिर् गुर्वीभिः शमितपराजयव्यलीकान् ।</s-l><s-l>काकुत्स्थश् चिरविरहोत्सुकावरोधान् राजन्यान् स्वपुरनिवृत्तये ऽनुमेने ॥</s-l></s-lg>
<s-lg>
<s-l>यज्ञान्ते तम् अवभृथाबिषेकपूतं सत्कारैः शमितपराजयव्यलीकान् ।</s-l><s-l>आमन्त्र्योत्सुकवनितात्पतद्विसृष्टाः स्वानि स्वान्य् अवनिभुजः पुराणि जग्मुः ॥</s-l></s-lg>
<s-lg>
<s-l>ते रेकाध्वजकुलिशातपत्रैचिह्नं सम्राजश् चरणयुगं प्रसादलभ्यम् ।</s-l><s-l>प्रस्थानप्रणतिभिर् अङ्गुलीषु चक्रुर् मौलिस्रक्च्युतमकरन्दरेणुगौरम् ॥</s-l></s-lg>
<s-lg>
<s-l>तम् अध्वरे विश्वजिति क्षितीशं निःशेषविश्राणितकोशजातम् ।</s-l><s-l>उपात्तविद्यो गुरुदक्षिनार्थी कौत्सः प्रपेदे वरतन्तुशिष्यः ॥</s-l></s-lg>
<s-lg>
<s-l>स मृन्मये वीतहिरण्मयत्वात् पात्रे निधायार्गह्यम् अनर्घ्यशीलः ।</s-l><s-l>श्रुतप्रकाशं यशसा प्रकाशः प्रत्युज्जगामातिथिम् आतिथेयः ॥</s-l></s-lg>
<s-lg>
<s-l>तम् अर्चयित्वा विधिवद् विधिज्ञस् तपोधनं मानधनाग्रयायी ।</s-l><s-l>विशांपतिर् विष्टरभाजम् आरात् कृताञ्जलिः कृत्यविद् इत उवाच ॥</s-l></s-lg>
<s-lg>
<s-l>अप्य् अग्रणीर् मन्त्रकृताम् ऋषीणां कुशाग्रबुद्धे कुशली गुरुस् ते ।</s-l><s-l>यतस् त्वया ज्ञानम् अशेषम् आप्तम् लोकेन चैतन्यम् इवोष्णरश्मेः ॥</s-l></s-lg>
<s-lg>
<s-l>कायेन वाचा मनसापि शश्वद् यत् संभृतं वासवधैर्यलोपि ।</s-l><s-l>आपाद्यते न व्ययम् अन्तरायैः कच्चिन् महर्षेस् त्रिविधं तपस् तत् ॥</s-l></s-lg>
<s-lg>
<s-l>आधारबन्धप्रमुखैः प्रयत्नैः संवर्धितानां सुतनिर्विशेषम् ।</s-l><s-l>कच्चिन् न वाय्वादिर् उपप्लवो वः श्रमच्छिदं आश्रमपादपानाम् ॥</s-l></s-lg>
<s-lg>
<s-l>क्रियानिमित्तेष्व् अपि वत्सलत्वाद् अभग्नकामा मुनिभिः कुशेषु ।</s-l><s-l>तदङ्कशय्याच्युतनाभिनाला कच्चिन् मृगीणाम् अनघा प्रसूतिः ॥</s-l></s-lg>
<s-lg>
<s-l>निर्वर्त्यते यैर् नियमाभिषेको येभ्यो निवापाञ्जलयः पित्ःणाम् ।</s-l><s-l>तान्य् उञ्छषष्ठाङ्कितसैकतानि शिवानि वस् तीर्थजलानि कच्चित् ॥</s-l></s-lg>
<s-lg>
<s-l>नीवारपाकादि कडम्गरीयैर् आमृश्यते जानपदैर् न कच्चित् ।</s-l><s-l>कालोपपन्नातिथिकल्पभागं वन्यं शरीरस्थितिसाधनं वः ॥</s-l></s-lg>
<s-lg>
<s-l>अपि प्रसन्नेन महर्षिणा त्वं सम्यग् विनीयानुमतो गृहाय ।</s-l><s-l>कालो ह्य् अयं संक्रमितुं द्वितीयं सर्वोपकारक्षमम् आश्रमं ते ॥</s-l></s-lg>
<s-lg>
<s-l>तवार्हतो नाभिगमेन तृप्तं मनो नियोगक्रिययोत्सुकं मे ।</s-l><s-l>अप्य् आज्ञया शासितुर् आत्मना वा प्राप्तो ऽसि संभावयितुं वनान् माम् ॥</s-l></s-lg>
<s-lg>
<s-l>इत्य् अर्घ्यपात्रानुमितव्ययस्य रघोर् उदाराम् अपि गां निशम्य ।</s-l><s-l>स्वार्थोपपत्तिं प्रति दुर्बलाशस् तम् इत्य् अवोचद् वरतन्तुशिष्यः ॥</s-l></s-lg>
<s-lg>
<s-l>सर्वत्र नो वार्त्तम् अवेहि राजन् नाथे कुतस् त्वव्य् अशुभं प्रजानाम् ।</s-l><s-l>सूर्ये तपत्य् आवरणाय दृष्टेः कल्पेत लोकस्य कथं तमिस्रा ॥</s-l></s-lg>
<s-lg>
<s-l>भक्तिः प्रतीक्ष्येषु कुलोचिता ते पूर्वान् महाभाग तया ऽतिशेषे ।</s-l><s-l>व्यतीतकालस् त्व् अहम् अभ्युपेतस् त्वाम् अर्थिभावाद् इति मे विषादः ॥</s-l></s-lg>
<s-lg>
<s-l>शरीरमात्रेण नरेन्द्र तिष्ठन्न् आभासि तीर्थप्रतिपादितर्द्धिः ।</s-l><s-l>आरण्यकोपात्तफलप्रसूतिः स्तम्बेन नीवार इवावशिष्टः ॥</s-l></s-lg>
<s-lg>
<s-l>स्थाने भवान् एकनराधिपः सन्न् अकिंचनत्वं मखजं व्यनक्ति ।</s-l><s-l>पर्यायपीतस्य सुरैर् हिमांशोः कलाक्षयः श्लाघ्यतरो हि वृद्धेः ॥</s-l></s-lg>
<s-lg>
<s-l>तदन्यतस् तावद् अनन्यकार्यो गुर्वर्थम् आहर्तुम् अहं यतिष्ये ।</s-l><s-l>स्वस्त्य् अस्तु ते निर्गलिताम्बुगर्भं शरद्घनं नार्दति चातको ऽपि ॥</s-l></s-lg>
<s-lg>
<s-l>एतावद् उक्त्वा प्रतियातुकामं शिष्यं महर्षेर् नृपतिर् निषिध्य ।</s-l><s-l>किं वस्तु विद्वन् गुरवे प्रदेयं त्वया कियद् वेति तम् अन्वयुङ्क्त ॥</s-l></s-lg>
<s-lg>
<s-l>ततो यथावद्विहिताध्वराय तस्मै स्मयावेशविवर्जिताय ।</s-l><s-l>वर्णाश्रमाणां गुरवे स वर्णी विचक्षणः प्रस्तुतम् आचचक्षे ॥</s-l></s-lg>
<s-lg>
<s-l>समाप्तविद्येन मया महर्षिर् विज्ञापितो ऽभूद् गुरुदक्षिणायै ।</s-l><s-l>स मे चिरायास्खलितोपचारां तां भक्तिम् एवागणयत् पुरस्तात् ॥</s-l></s-lg>
<s-lg>
<s-l>निर्बन्धसंजातरुषार्थकार्श्यम् अचिन्तयित्वा गुरुणाहम् उक्तः ।</s-l><s-l>वित्तस्य विद्यापरिसंख्यया मे कोटीष् चतस्रो दश चाहरेति ॥</s-l></s-lg>
<s-lg>
<s-l>सो ऽहं सपर्याविधिभाजनेन मत्वा बह्वन्तं प्रभुशब्दशेषम् ।</s-l><s-l>अभ्युत्सहे संप्रति नोपरोद्धुम् अल्पेतरत्वाच् छ्रुतनिष्क्रयस्य ॥</s-l></s-lg>
<s-lg>
<s-l>इत्थं द्विजेन द्विजराकान्तिर् आवेदितो वेदविदां वरेण ।</s-l><s-l>एनोनिवृत्तेन्द्रियवृत्तिर् एनं जगाद भूयो जगदेकनाथः ॥</s-l></s-lg>
<s-lg>
<s-l>गुर्वर्थम् अर्थी श्रुतपारदृश्वा रघोः सकाशाद् अनवाप्य कामम् ।</s-l><s-l>गतो वदायान्तरम् इत्य् अयं मे मा भूत् परीवादनवावतारः ॥</s-l></s-lg>
<s-lg>
<s-l>स त्वं प्रशस्ते महिते मदीये वसंश् चतुर्थो ऽग्निर् इवाग्न्यगारे ।</s-l><s-l>द्वित्राण्य् अहान्य् अर्हसि सोढुम् अर्हन् यावद् यते साधयितुं त्वदर्थम् ॥</s-l></s-lg>
<s-lg>
<s-l>तथेति तस्य्ऽ; आवितथं प्रतीतः प्रत्यग्रहीत् संगरम् अग्रजन्मा ।</s-l><s-l>गाम् आत्तसारां रघुर् अप्य् अवेक्ष्य निष्कष्टुम् अर्थं चकमे कुबेरात् ॥</s-l></s-lg>
<s-lg>
<s-l>वसिष्ठमन्त्रोक्षणजात् प्रभावाद् उदन्वदाकाशमहीधरेषु ।</s-l><s-l>मरुत्सखस्येव बलाहकस्य गतिर् विजघ्ने न हि तद्रथस्य ॥</s-l></s-lg>
<s-lg>
<s-l>अथाधिशिश्ये प्रयथः प्रदोषे रथं रघुः कल्पितशस्त्रगर्भम् ।</s-l><s-l>सामन्तसंभावनयैव धीरः कैलासनाथं तरसा जिगीषुः ॥</s-l></s-lg>
<s-lg>
<s-l>प्रातः प्रयाणाभिमुखाय तस्मै सविस्मयाः कोशगृहे नियुक्ताः ।</s-l><s-l>हिरण्मयीं कोशगृहस्य मध्ये वृष्टिं शशंसुः पतितां नभस्तः ॥</s-l></s-lg>
<s-lg>
<s-l>तं भूपतिर् भासुरहेमराशिं लब्धं कुबेराद् अभियास्यमानात् ।</s-l><s-l>दिदेश कौतस्य समस्तम् एव पादं सुमेरोर् इव वज्रभिन्नम् ॥</s-l></s-lg>
<s-lg>
<s-l>जनस्य साकेतनिवासिनस् तौ द्वाव् अप्य् अभूताम् अभिनन्द्यसत्त्वौ ।</s-l><s-l>गुरुप्रदेयाधिकनीःस्पृहो ऽर्थी नृपो ऽर्थिकामाद् अधिकप्रदश् च ॥</s-l></s-lg>
<s-lg>
<s-l>अथोष्ट्रवामीशतवाहितार्थं प्रजेष्वरं प्रीतमना महर्षिः ।</s-l><s-l>स्पृषन् करेणानतपूर्वकायं संप्रस्थितो वाचम् उवाच कौत्सः ॥</s-l></s-lg>
<s-lg>
<s-l>किम् अत्र चित्रं यदि कामसूर् भूर् वृत्ते स्थितस्याधिपतेः प्रजानाम् ।</s-l><s-l>अचिन्तनीयस् तु तव प्रभावो मनीषितं द्यौर् अपि येन दुग्धा ॥</s-l></s-lg>
<s-lg>
<s-l>आशास्यम् अन्यत् पुनरुक्तभूतं श्रेयांसि सर्वाण्य् अधिजग्मुषस् ते ।</s-l><s-l>पुत्रं लभस्वात्मगुणानुरूपं भवन्तम् ईडं भवतः पितेव ॥</s-l></s-lg>
<s-lg>
<s-l>इत्थं प्रयुज्याशिषम् अग्रजन्मा राज्ञे प्रतीयाय गुरोः सकाशम् ।</s-l><s-l>राजापि लेभे सुतम् आशु तस्माद् आलोकम् अर्काद् इव जीवलोकः ॥</s-l></s-lg>
<s-lg>
<s-l>ब्राह्मे मुहूर्ते किल तस्य देवी कुमारकल्पं सुषुवे कुमारम् ।</s-l><s-l>अतः पिता ब्रह्मण एव नाम्ना तम् आत्मजन्मानम् अजं चकार ॥</s-l></s-lg>
<s-lg>
<s-l>रूपं तद् ओजस्वि तद् एव वीर्यं तदैव नैसर्गिकम् उन्नतत्वम् ।</s-l><s-l>न कारणात् स्वाद् बिभिदे कुमारः प्रवर्तितो दीप इव प्रदीपात् ॥</s-l></s-lg>
<s-lg>
<s-l>उपात्तविद्यं विधिवद् गुरुभ्यस् तं यौवनोद्भेदविशेषकान्तम् ।</s-l><s-l>श्रीर् गन्तुकामापि गुरोर् अनुज्ञां धीरेव कन्या पितुर् आचकाङ्क्ष ॥</s-l></s-lg>
<s-lg>
<s-l>अथेश्वरेण क्रथकैशिकानां स्वयंवरार्थं स्वसुर् इन्दुमत्याः ।</s-l><s-l>आप्तः कुमारानयनोत्सुकेन भोजेन दूतो रघवे विसृष्टः ॥</s-l></s-lg>
<s-lg>
<s-l>तं श्लाघ्यसंबन्धम् असौ विचिन्त्य दारक्रियायोग्यदशं च पुत्रम् ।</s-l><s-l>प्रस्थापयाम् आस ससैन्यम् एनम् ऋद्धां विदर्भाधिपराजधानीम् ॥</s-l></s-lg>
<s-lg>
<s-l>तस्योपकार्यारचितोपकारा वन्येतरा जानपदोपदाभिः ।</s-l><s-l>मार्गे निवासा मनुजेन्द्रसूनोर् बभूवुर् उद्यानविहारकल्पाः ॥</s-l></s-lg>
<s-lg>
<s-l>स नर्मदारोधसि शीकरार्द्रैर् मरुद्भिर् आनर्तितनक्तमाले ।</s-l><s-l>निवेशयाम् आस विलङ्घिताध्वा क्लान्तं रजोधूसरकेतु सैन्यम् ॥</s-l></s-lg>
<s-lg>
<s-l>अथोपरिष्टाद् भ्रमरैर् भ्रमद्भिः प्राक् सूचितान्तःसलिलप्रवेशः ।</s-l><s-l>निर्धौत दानामलगण्डभित्तिर् यन्यः सरित्तो गज उन्ममज्ज ॥</s-l></s-lg>
<s-lg>
<s-l>निःशेषविक्षालितधातुनापि वप्रक्रियाम् ऋक्षवतस् तटेषु ।</s-l><s-l>नीलोर्ध्वरेखाशबलेन शंसन् दन्तद्वयेनाश्मविकुण्ठितेन ॥</s-l></s-lg>
<s-lg>
<s-l>संहारविक्षेपलघुक्रियेण हस्तेन तीराभिमुखः सशब्दम् ।</s-l><s-l>बभौ स भिन्दन् बृहतस् तरङ्गान् वार्यर्गलाभङ्ग इव प्रवृत्तः ॥</s-l></s-lg>
<s-lg>
<s-l>स भोगिभोगाधिकपीवरेण हस्तेन तीराभिमुखः सशब्दम् ।</s-l><s-l>संवर्धितार्त्धप्रहितेन दीर्घान् चिक्षेप वारीपरिघान् इवोर्मीन् ॥</s-l></s-lg>
<s-lg>
<s-l>शैलोपमः शैवलमञ्जरीणां जालानि कर्षन्न् उरसा स पश्चात् ।</s-l><s-l>पूर्वं तदुत्पीडितवारिराशिः सरित्प्रवाहस् तटम् उत्ससर्प ॥</s-l></s-lg>
<s-lg>
<s-l>कारण्डवोत्सृष्टमृदुप्रत्नानाः पुलिन्दयोषाम्बुविहारकाञ्चीः ।</s-l><s-l>कर्षन् स शैवाललता नदीषः स्कन्धावलग्नास् तटम् उत्ससर्प ॥</s-l></s-lg>
<s-lg>
<s-l>तस्यैकनागस्य कपोलभित्त्योर् जलावगाहक्षणमात्रशान्ता ।</s-l><s-l>वन्येतरानेकपदर्शनेन पुनर् दिदीपे मददुर्दिनश्रीः ॥</s-l></s-lg>
<s-lg>
<s-l>सप्तच्छदक्षीरकटुप्रवाहम् असह्यम् आघ्राय मदं तदीयम् ।</s-l><s-l>विलङ्घिताधोरणतीव्रयत्नाः सेनागजेन्द्रा विमुखा बभूवुः ॥</s-l></s-lg>
<s-lg>
<s-l>स च्छिन्नबन्धद्रुतयुग्यशून्यं भग्नाक्षपर्यस्तरथं क्षणेन ।</s-l><s-l>रामापरिताणविहस्तयोधं सेनानिवेशं तुमुलं चकार ॥</s-l></s-lg>
<s-lg>
<s-l>तम् आपतन्तं नृपतेर् अवध्यो वन्यः करीति श्रुतवान् कुमारः ।</s-l><s-l>निवर्तयिष्यन् विशिखेन कुम्भे जघान नात्यायतकृष्टशार्ङ्गः ॥</s-l></s-lg>
<s-lg>
<s-l>स विद्धमात्रः किल नागरूपम् उत्सृज्य तद्विस्मितसैन्यदृष्टः ।</s-l><s-l>स्फुरत्प्रभामण्डलमध्यवर्ति कान्तं वपुर् व्योमचरं प्रपेदे ॥</s-l></s-lg>
<s-lg>
<s-l>अथ प्रभावोपनतैः कुमारं कल्पद्रुमोत्थैर् अवकीर्य पुष्पैः ।</s-l><s-l>उवाच वाग्मी दशनप्रभाभिः संवर्धितोरःस्थलतारहारः ॥</s-l></s-lg>
<s-lg>
<s-l>मतङ्गशापाद् अवलेपमूलाद् अवाप्तवान् अस्मि मतङ्गजत्वम् ।</s-l><s-l>अवेहि गन्धर्वपतेस् तनूजं प्रियंवदं मां प्रियदर्शनस्य ॥</s-l></s-lg>
<s-lg>
<s-l>स चानुनीतः प्रणतेन पश्चान् मया महर्षिर् मृदुताम् अगच्छत् ।</s-l><s-l>उष्णत्वम् अग्न्यातपसंप्रयोगाच् छैत्यं हि यत् सा प्रकृतिर् जलस्य ॥</s-l></s-lg>
<s-lg>
<s-l>इक्ष्वाकुवंशप्रभवो यदा ते भेत्स्यत्य् अजः कुम्भम् अयोमुखेन ।</s-l><s-l>संयोक्ष्यसे स्वेन वपुर्महिम्ना तदेत्य् अवोचत् स तपोनिधिर् माम् ॥</s-l></s-lg>
<s-lg>
<s-l>संमोचितः सत्त्ववता त्वयाहं शापाच् चिरप्रार्थितदर्शनेन ।</s-l><s-l>प्रतिप्रियं चेद् भवतो न कुर्यां वृथा हि मे स्यात् स्वपदोपलब्धिः ॥</s-l></s-lg>
<s-lg>
<s-l>संमोहनं नाम सखे ममास्त्रं प्रयोगसंहारविभक्तमन्त्रम् ।</s-l><s-l>गान्धर्वम् आधत्स्व यतः प्रयोक्तुर् न चारिहिंसा विजयश् च हस्ते ॥</s-l></s-lg>
<s-lg>
<s-l>अलं ह्रिया मां प्रति यन् मुहूर्तं दयापरो ऽभुः प्रहरन्न् अपि त्वम् ।</s-l><s-l>तस्माद् उपच्छन्दयति प्रयोजं मयि त्वया न प्रतिशेधरौक्ष्यम् ॥</s-l></s-lg>
<s-lg>
<s-l>तथेत्य् उपस्पृश्य पयः पवित्रं सोमोध्बवायाः सरितो नृसोमः ।</s-l><s-l>उदङ्मुखः सो ऽस्त्रविद् अस्त्रमन्त्रं जग्राह तस्मान् निगृहीतशापात् ॥</s-l></s-lg>
<s-lg>
<s-l>एवं तयोर् अध्वनि दैवयोगाद् आसेदुषोः सख्यम् अचिन्त्यहेतु ।</s-l><s-l>एको ययौ चैत्ररथपदेशान् सौराज्यरम्यान् अपरो विदर्भान् ॥</s-l></s-lg>
<s-lg>
<s-l>तं तस्थिवांसं नगरोपकण्ठे तदागमारूढगुरुप्रहर्षः ।</s-l><s-l>प्रत्युज्जगाम क्रथकैशिकेन्द्रश् चन्द्रं प्रवृद्धोर्मिर् इवोर्मिमाली ॥</s-l></s-lg>
<s-lg>
<s-l>प्रवेश्य चैनं पुरम् अग्रयायी नीचैस् तथोपाचरद् अर्पितश्रीः ।</s-l><s-l>मेने यथा तत्र जनः समेतो वैदर्भम् आगन्तुम् अजं गृहेशम् ॥</s-l></s-lg>
<s-lg>
<s-l>तस्य्ऽ; आधिकारपुरुषैः प्रणतैः प्रदिष्टां प्राग्द्वारवेदिविनिवेशितपूर्ण कुम्भाम् ।</s-l><s-l>मेने यथा तत्र जनः समेतो बाल्यात् पराम् इव दशां मदनो ऽध्युवास ॥</s-l></s-lg>
<s-lg>
<s-l>तत्र स्वयंवरसमाहृतराजलोकं कन्याललाम कमनीयम् अजस्य लिप्सोः ।</s-l><s-l>भावावबोधकलुषा दयितेव रात्रौ निद्रा चिरेण नयनाभिमुखी बभूव ॥</s-l></s-lg>
<s-lg>
<s-l>तं कर्णभूषणनिपीडितपीवरांसं शय्योत्तरच्छदविमर्दकृशाङ्गरागम् ।</s-l><s-l>सूतात्मजाः सवयसः प्रथितप्रबोधं) प्राबोधयन्न् उषसि वाग्भिर् उदारवाचः ॥</s-l></s-lg>
<s-lg>
<s-l>रात्रिर् गता मतिमतां वर मुञ्च शय्यां धात्रा द्विधैव ननु धूर् जगतो विभक्ता ।</s-l><s-l>ताम् एकतस् तव बिभर्ति गुरुर् विनिद्रस् तस्या भवान् अपरधुर्यपदावलम्बी ॥</s-l></s-lg>
<s-lg>
<s-l>निद्रावशेन भवताप्य् अनपेक्षमाणा पर्युत्सुकत्वम् अबला निशि खण्डितेव ।</s-l><s-l>लक्ष्मीर् विनोदयति येन दिगन्तलम्बी सो ऽपि त्वदाननरुचिं विजहाति चन्द्रः ॥</s-l></s-lg>
<s-lg>
<s-l>तद् वल्गुना युगपदुन्मिषितेन तावत् सद्यः परपरतुलाम् अधिरोहतां द्वे ।</s-l><s-l>प्रस्पन्दमानपरुषेतरतारम् अन्तश् चक्षुस् तव प्रचलितभ्रमरं च पद्मम् ॥</s-l></s-lg>
<s-lg>
<s-l>वृन्ताच् छ्लथं हरति पुष्पम् अनोकहानां संसृज्यते सरसिजैर् अरुणाम्शुभिन्नैः ।</s-l><s-l>स्वाभाविकं परगुणेन विभातवायुः सौरभ्यम् ईप्सुर् इव ते मुखमारुतस्य ॥</s-l></s-lg>
<s-lg>
<s-l>ताम्रोदरेषु पैतं तरुपल्लवेषु निर्धौत हारगुलिकाविशदं हिमाम्भः ।</s-l><s-l>आभाति लब्धपरभागतयाधरोष्ठे लीलास्मितं सदशनार्चिर् इव त्वदीयम् ॥</s-l></s-lg>
<s-lg>
<s-l>यावत् प्रतापनिधिर् आक्रमते न भानुर् अह्नाय तावद् अरुणेन तमो निरस्तम् ।</s-l><s-l>आयोधनाग्रसरतां त्वयि वीर याते किं वा रिपूंस् तव गुरुः स्वयम् उच्छिनत्ति ॥</s-l></s-lg>
<s-lg>
<s-l>शय्यां जहत्य् उभयपक्षविनीतनिद्राः स्तम्बेरमा मुखरशृङ्खलकर्षिणस् ते ।</s-l><s-l>येषां विभान्ति तरुणारुणरागयोगाद् भिन्नाद्रिगैरिकतटा इव दन्तकोषाः ॥</s-l></s-lg>
<s-lg>
<s-l>दीर्घेष्व् अमी नियमिताः पटमण्डपेषु निद्रां विहाय वनजाक्ष वनायुदेश्याः ।</s-l><s-l>वक्त्रोष्मणा मलिनयन्ति पुरोगतानि लेह्यानि सैन्धवशिलाशकलानि वाहाः ॥</s-l></s-lg>
<s-lg>
<s-l>भवति विरलभक्तिर् म्लानपुष्पोपहारः स्वकिरण्परिवेषोध्बेदशून्याः प्रदीपाः ।</s-l><s-l>अयम् अपि च गिरं नस् त्वत्प्रबोधप्रयुक्ताम् अनुवदति शुकस् ते मञ्जुवाक् पञ्जरस्थः ॥</s-l></s-lg>
<s-lg>
<s-l>इति विरचितवाग्भिर् बन्दिपुत्रैः कुमारः सपदि विगतनिद्रस् तल्पम् उज्झां चकार ।</s-l><s-l>मदपटु निनदद्भिर् बोधितो राजहंसैः सुरगज इव गाङ्गं सैकतं सुप्रतीकः ॥</s-l></s-lg>
<s-lg>
<s-l>अथ विधिम् अवसाय्य शास्त्रदृष्टं दिवसमुखोचितम् अञ्चिताक्षिपक्ष्मा ।</s-l><s-l>कुशलविरचितानुकूलवेषः क्षितिपसमाजम् अगात् स्वयंवरस्थम् ॥</s-l></s-lg>
<s-lg>
<s-l>स तत्र मञ्चेषु मनोज्ञवेषान् सिंहासनस्थान् उपचारवस्तु ।</s-l><s-l>वैमानिकानां मरुताम् अपश्यद् आकृष्टलीलान् नरलोकपालान् ॥</s-l></s-lg>
<s-lg>
<s-l>रतेर् गृहीतानुनयेन कामं प्रत्यर्पितस्वाङ्गम् इवेश्वरेण ।</s-l><s-l>काकुत्स्थम् आलोकयतां नृपाणां मनो बभूवेन्दुमतीनिराशम् ॥</s-l></s-lg>
<s-lg>
<s-l>वैदर्भनिर्दिष्टम् असौ कुमारः कॢप्तेन सोपानपथेन मञ्चम् ।</s-l><s-l>शिलाविभङ्गैर् मृगराजशावस् तुङ्गं नगोत्सङ्गम् इवारुरोह ॥</s-l></s-lg>
<s-lg>
<s-l>परार्ध्यवर्णास्तरणोपपन्नम् आसेदिवान् रत्नवद् (?) आसनं सः ।</s-l><s-l>भूयिष्ठम् आसीद् उपमेयकान्तिर् मयूरपृष्ठाश्रयिणा गुहेन ॥</s-l></s-lg>
<s-lg>
<s-l>तासु श्रिया राजपरंपरासु प्रभाविशेषोदयदुर्निरीक्ष्यः ।</s-l><s-l>सहस्रधात्मा व्यरुचद् विभक्तः पयोमुचां पङ्क्तिषु विद्युतेव ॥</s-l></s-lg>
<s-lg>
<s-l>तेषां महार्हासनसंस्थितानाम् उदारनेपथ्यभृतां स मध्ये ।</s-l><s-l>रराज धाम्ना रघुसूनुर् एव कल्पद्रुमाणाम् इव पारिजातः ॥</s-l></s-lg>
<s-lg>
<s-l>नेत्रव्रजाः पौरजनस्य तस्मिन् विहाय सर्वान् नृपतीन् निपेतुः ।</s-l><s-l>मदोत्कटे रेचितपुष्पवृक्षा गन्धद्विपे वन्य इव द्विरेफाः ॥</s-l></s-lg>
<s-lg>
<s-l>अथ स्तुते बन्दिभिर् अन्वयज्ञैः सोमार्कवंश्ये नरदेवलोके ।</s-l><s-l>संचारिते च्ऽ; आगारुसारयोनौ धूपे समुत्सर्पति वैजयन्तीः ॥</s-l></s-lg>
<s-lg>
<s-l>पुरोपकण्ठोपवनाश्रयाणां कलापिनाम् उद्धतनृत्यहेतौ ।</s-l><s-l>प्रध्मातशङ्खे परितो दिगन्तांस् तूर्यस्वने मूर्छति मङ्गलार्थे ॥</s-l></s-lg>
<s-lg>
<s-l>मनुष्यवाह्यं चतुरश्रयानम् अध्यास्य कन्या परिवारशोभि ।</s-l><s-l>विवेश मञ्चान्तरराजमार्गं पतिंवरा कॢप्तविवाहवेषा ॥</s-l></s-lg>
<s-lg>
<s-l>तस्मिन् विधानातिशये विधातुः कन्यामये नेत्रशतैकलक्ष्ये ।</s-l><s-l>निपेतुर् अन्तःकरणैर् नरेन्द्रा देहैः स्थिताः केवलम् आसनेषु ॥</s-l></s-lg>
<s-lg>
<s-l>तां प्रत्य् अभिव्यक्तमनोरथानां महीपतीनां प्रणयाग्रदूत्यः ।</s-l><s-l>प्रवालोशोभा इव पादपानां शृङ्गारचेष्ट विविधा बभूवुः ॥</s-l></s-lg>
<s-lg>
<s-l>कश्चित् कराभ्याम् उपगूढनालम् आलोलपत्त्राभिहतद्विरेफम् ।</s-l><s-l>रजोभिर् अन्तः परिवेषबन्धि लीलारविन्दं भ्रमयां चकार ॥</s-l></s-lg>
<s-lg>
<s-l>विस्रस्तम् अंसाद् अपरो विलासी रत्नानुविद्धाङ्गदकोटिलग्नम् ।</s-l><s-l>प्रालम्बम् उत्कृष्य यथावकशं निनाय साचीकृतचारुवक्त्रः ॥</s-l></s-lg>
<s-lg>
<s-l>आकुञ्चिताग्राङ्गुलिना ततो ऽन्यः किंचित्समावर्जितनेत्रशोभः ।</s-l><s-l>तिर्यग्विसंसर्पिनखप्रभेण पादेन हैमं विलिलेख पीठम् ॥</s-l></s-lg>
<s-lg>
<s-l>निवेश्य वामं भुजम् आसनार्धे ततसंनिवेशाद् अधिकोन्नतांसः ।</s-l><s-l>कश्चिद् विवृत्तत्रिकभिन्नहारः सुहृत्समाभाषणतत्परो ऽभूत् ॥</s-l></s-lg>
<s-lg>
<s-l>विलासिनीविभ्रमदन्तपत्त्रम् आपाण्डु रं केतकबर्हम् अन्यः ।</s-l><s-l>प्रियाइतम्बोचितसंनिवेशैर् विपाटयाम् आस युवा नखाग्रैः ॥</s-l></s-lg>
<s-lg>
<s-l>कुशेशयाताम्रतलेन कश्चित् करेण रेखाध्वजलाञ्छनेन ।</s-l><s-l>रत्नाङ्गुलीयप्रभयानुविद्धान् उदीरयाम् आस सलीलम् अक्षान् ॥</s-l></s-lg>
<s-lg>
<s-l>कश्चिद् यथाभागम् अवस्थिते ऽपि स्वसंनिवेशाद् व्यतिलङ्घिनीव ।</s-l><s-l>वज्रांशुगर्भाङ्गुलिरन्ध्रम् एकं व्यापारयाम् आस करं किरीटे ॥</s-l></s-lg>
<s-lg>
<s-l>ततो नृपाणां श्रुतवृत्तवंशा पुंवत् प्रगल्भा प्रतिहाररक्षी ।</s-l><s-l>प्राक् संनिकर्षं मगधेश्वरस्य नीत्वा कुमारीम् अवदत् सुनन्दा ॥</s-l></s-lg>
<s-lg>
<s-l>असौ शरण्यः शरणोन्मुखानाम् अगाधसत्त्वो मगधप्रतिष्ठः ।</s-l><s-l>राजा प्रजारञ्जनलब्धवर्णः परंतपो नाम यथार्थनामा ॥</s-l></s-lg>
<s-lg>
<s-l>कामं ण्र्पाः सन्तु सहरशो ऽन्ये राजन्वतीम् आहुर् अनेन भूमिम् ।</s-l><s-l>नक्षत्रताराग्रहसंकुलापि ज्योतिष्मती चन्द्रमसैव रात्रिः ॥</s-l></s-lg>
<s-lg>
<s-l>क्रियाप्रबन्धाद् अयम् अध्वराणाम् अजस्रम् आहूतसहस्रनेत्रः ।</s-l><s-l>शच्याश् चिरं पाण्दुकपोललम्बान् मन्दारशून्यान् अलकांश् चकार ॥</s-l></s-lg>
<s-lg>
<s-l>अनेन चेद् इच्छसि गृह्यमाणं पाणिं वरेण्येन कुरु प्रवेशे ।</s-l><s-l>प्रासादवातायनसंश्रितानां नेत्रोत्सत्वं पुष्पपुराङ्गनानाम् ॥</s-l></s-lg>
<s-lg>
<s-l>एवं तयोक्ते तम् अवेक्ष्य किंचिद् (?) विस्रंसिदूर्वाङ्कमधूकमाला ।</s-l><s-l>ऋजुप्रणामक्रिययैव तन्वी प्रत्यादिदेशैनम् अभाषमाणा ॥</s-l></s-lg>
<s-lg>
<s-l>तां सैव वेत्रग्रहणे नियुक्ता राजान्तरं राजसुतां निनाय ।</s-l><s-l>समीरणोत्थेव तरङ्गलेखा पद्मान्तरं मानसराजहंसीम् ॥</s-l></s-lg>
<s-lg>
<s-l>जगाद चैनाम् अयम् अङ्गनाथः सुराङ्गनाप्रार्थितयौवनश्रीः ।</s-l><s-l>विनीतनागः किल सूत्रकारैर् ऐन्द्रं पदं भूमिगतो ऽपि भुङ्क्ते ॥</s-l></s-lg>
<s-lg>
<s-l>अनेन पर्यासयतास्रबिन्दून् मुक्ताफल्स्थूलतमान् स्तनेषु ।</s-l><s-l>प्रत्यर्पिताः शत्रुविलासिनीनाम् उन्मुच्य सूत्रेण विनैव हाराः ॥</s-l></s-lg>
<s-lg>
<s-l>निसर्गभिन्नास्पदम् एकसंस्थम् अस्मिन् द्वयं श्रीश् च सरस्वती च ।</s-l><s-l>कान्त्या गिरा सूनृतया च योग्या त्वम् एव कल्याणि तयोस् तृतीया ॥</s-l></s-lg>
<s-lg>
<s-l>अथाङ्गराजाद् अवतार्य चक्षुर् याह् जन्याम् अवदत् कुमारी ।</s-l><s-l>नासौ न काम्यो न च वेद सम्यग् द्रष्टुं न सा भिन्नरुचिर् हि लोकः ॥</s-l></s-lg>
<s-lg>
<s-l>ततः परं दुष्प्रसहं द्विषद्भिर् नृपं नियुक्ता प्रतिहारभूमौ ।</s-l><s-l>निदर्शयाम् आस विशेषदृश्यम् इन्दुं नवोत्थानम् इवेन्दुमत्यै ॥</s-l></s-lg>
<s-lg>
<s-l>अवन्तिनाथो ऽयम् उदग्रबाहुर् विशालवक्षास् तनुवृत्तमध्यः ।</s-l><s-l>आरोप्य चक्रभ्रह्मम् उष्णतेजास् त्वष्ट्रेव यत्नोल्लिखितो विभाति ॥</s-l></s-lg>
<s-lg>
<s-l>अस्य प्रयाणेषु समग्रशक्तेर् अग्रेसरैर् वाजिभिर् उत्थितानि ।</s-l><s-l>कुर्वन्ति सामन्तशिखामणीनां प्रभाप्ररोहास्तमयं रजांसि ॥</s-l></s-lg>
<s-lg>
<s-l>असौ महाकालनिकेतनस्य वसन्न् अदूरे किल चन्द्रमौलेः ।</s-l><s-l>तमिस्रपक्षे ऽपि सह प्रियाभिर् ज्योत्स्नावतो निर्विशति प्रदोषान् ॥</s-l></s-lg>
<s-lg>
<s-l>अनेन यूना सह पार्थिवेन रम्भोरु कच्चिन् मनसो रुचिस् ते ।</s-l><s-l>सिप्रातरङ्गानिलकम्पितासु विहर्तुम् उद्यानपरंपरासु ॥</s-l></s-lg>
<s-lg>
<s-l>तस्मिन्न् अभिद्योतितबन्धुपद्मे प्रतापसंशोषितशत्रुपङ्के ।</s-l><s-l>बबन्ध सा नोत्तमसौकुमार्या कुमुद्वती भानुमतीव भावम् ॥</s-l></s-lg>
<s-lg>
<s-l>ताम् अग्रतस् तामरसान्तराभाम् अनूपराजस्य गुणैर् अनूनाम् ।</s-l><s-l>विधाय सृष्टिं ललिताम् विधातुर् जगाद भूयः सुदतीं सुनन्दा ॥</s-l></s-lg>
<s-lg>
<s-l>संग्रामनिर्विष्टसहस्रबाहुर् अष्टदासद्वीपनिखातयूपः ।</s-l><s-l>अनन्यसाधारणराजशब्दो बभूव योगी किल कार्तवीर्यः ॥</s-l></s-lg>
<s-lg>
<s-l>अकार्यचिन्तासमकालम् एव प्रादुर्भवंश् चापधरः पुरस्तात् ।</s-l><s-l>अन्तःशरीरेष्व् अपि यः प्रजानां प्रत्यादिदेशाविनयं विनेता ॥</s-l></s-lg>
<s-lg>
<s-l>ज्याबन्धनिष्पन्दभुजेन यस्य विनिश्वसद्वक्त्रपरंपरेण ।</s-l><s-l>कारागृहे निर्जितवासवेन लङ्केश्वरेणोषितम् आ प्रसादात् ॥</s-l></s-lg>
<s-lg>
<s-l>तस्यान्वये भूपतिर् एष जातः प्रतीप इत्य् आगमवृद्धसेवी ।</s-l><s-l>येन श्रियः संश्रयदोषरूढं स्वभावलोलेत्य् अयशः प्रमृश्टम् ॥</s-l></s-lg>
<s-lg>
<s-l>आयोधने कृष्णगतिं सहायम् अवाप्य यः क्षत्रियकालरात्रिम् ।</s-l><s-l>धारां शितां रामपरश्वधस्य संभावयत्य् उत्पलपत्त्रसाराम् ॥</s-l></s-lg>
<s-lg>
<s-l>अस्याङ्कलक्ष्मीर् भव दीर्घबाहोर् माहिष्मतीवप्रनितम्बकाञ्चीम् ।</s-l><s-l>प्रासादजालैर् जल्वेणिरम्यां रेवां यदि प्रेक्षितुम् अस्ति कामः ॥</s-l></s-lg>
<s-lg>
<s-l>तस्याः प्रकामं प्रियदर्शनो ऽपि न स क्षितीशो रुचये बभूव ।</s-l><s-l>शरत्प्रमृष्टाम्बुधरोपरोधः शशीव पर्याप्तकलो नलिन्याः ॥</s-l></s-lg>
<s-lg>
<s-l>सा शूरसेन्दाधिपतिं सुषेणम् उद्दिश्य लोकान्तरगीतकीर्तिम् ।</s-l><s-l>आचारशुद्धोभयवंशदीपं शुद्धान्तरक्ष्या जगदे कुमारी ॥</s-l></s-lg>
<s-lg>
<s-l>नीपान्वयः पार्थिव एष वज्वा गुणैर् यम् आश्रित्य परस्परेण ।</s-l><s-l>सिद्धाश्रमं शान्तम् इवैत्य सत्त्वैर् नैसर्गिको ऽप्य् उत्ससृजे विरोधः ॥</s-l></s-lg>
<s-lg>
<s-l>यस्य्ऽ; आत्मगेहे नयनाभिरामा कान्तिर् हिमांशोर् इव संनिविष्ट ।</s-l><s-l>हर्म्याग्रसंरूढतृणाङ्कुरेषु तेजो ऽविशह्यं रिपुमन्दिरेषु ॥</s-l></s-lg>
<s-lg>
<s-l>यस्यावरोधस्तनचन्दनानां प्रक्षालनाद् वारिविहारकाले ।</s-l><s-l>कलिन्दकन्या मथुरां गता ऽपि गङ्गोर्मिसंसक्त जलेव भाति ॥</s-l></s-lg>
<s-lg>
<s-l>त्रस्तेन ताक्र्ष्यात् किल कालियेन मणिं विसृष्टं यमुनौकसा यः ।</s-l><s-l>वक्षःस्थलव्यापिरुचं दधानः सकौस्तुभं ह्रेपयतीव कृष्नम् ॥</s-l></s-lg>
<s-lg>
<s-l>संभाव्य भर्तारम् अमुं युवानं मृदुप्रवालोत्तरपुष्पशय्ये ।</s-l><s-l>वृन्दावने चैत्ररथाद् अनूने निर्विश्यतां सुन्दरि युवनश्रीः ॥</s-l></s-lg>
<s-lg>
<s-l>अध्यास्य चाम्भःपृषतोक्षितानि शैलेयगन्धीनि शिलातलानि ।</s-l><s-l>कलापिनां प्रावृषि पश्य नृत्यं कान्तासु गोवर्धनकन्दरासु ॥</s-l></s-lg>
<s-lg>
<s-l>नृपं तम् आवर्तमनोज्ञनाभिः सा व्यत्यगाद् अन्यवधूर् भवित्री ।</s-l><s-l>महीधरं मार्गवशाद् उपेतं स्रोतोवहा सागरगामिनीव ॥</s-l></s-lg>
<s-lg>
<s-l>अथाङ्गदाश्लिष्टभुजं भुजिष्या हेमाङ्गदं नाम कलिङ्गनाथम् ।</s-l><s-l>आसेदुषीं सादितशत्रुपक्षं बालाम् अबालेन्दुमुखीं बभाषे ॥</s-l></s-lg>
<s-lg>
<s-l>असौ महेन्द्राद्रिसमानसारः पतिर् महेन्द्रस्य महोदधेश् च ।</s-l><s-l>यस्य क्षरत्सैन्यगजच्छलेन यात्रासु यातीव पुरो महेन्द्रः ॥</s-l></s-lg>
<s-lg>
<s-l>ज्याघातरेखे सुभुजो भुजाभ्यां बिभर्ति यश् चापभृतां पुरोगः ।</s-l><s-l>रिपुश्रियां साञ्जनभाष्पसेके बन्दीकृटानाम् इव पद्धती द्वे ॥</s-l></s-lg>
<s-lg>
<s-l>रणे ऽमितत्रीणतया प्रकाशः शरासनज्यानिकषौ भुजाभ्याम् ।</s-l><s-l>विशिष्टरेखौ रिपुविक्रमाग्नेर् निर्वाणमार्गाव् इव यो बिभर्ति ॥</s-l></s-lg>
<s-lg>
<s-l>यम् आत्मनः सद्मनि संनिकृष्टो मन्द्रध्वनित्याजितयामतूर्यः ।</s-l><s-l>प्रासादवातायनदृष्यवीचिः प्रबोधयत्य् अर्णव एव सुप्तम् ॥</s-l></s-lg>
<s-lg>
<s-l>अनेन सार्धं विहराम्बुराशेस् तीरेषु तालीवनमर्मरेषु ।</s-l><s-l>द्वीपानतरानीतलवङ्गपुष्पैर् अपाकृतस्वेदलवा मरुद्भिः ॥</s-l></s-lg>
<s-lg>
<s-l>प्रलोभिताप्य् आकृतिलोभनीया पतिं पुरस्योरुगपूर्वनाम्नः ।</s-l><s-l>तस्माद् अपावर्तत दूरकृष्टा नीत्येव लक्ष्मीः प्रतिकूलदैवात् ॥</s-l></s-lg>
<s-lg>
<s-l>अथाधिगम्याभुवराजकल्पं पतिं पुरस्योरुगपूर्वनाम्नः ।</s-l><s-l>आचारपूतोभयवंशदीपं शुद्धान्तरक्ष्या जगदे कुमारी ॥</s-l></s-lg>
<s-lg>
<s-l>अथोराख्यस्य पुरस्य नाथं दौवारिकी देवसरूपम् ।</s-l><s-l>इतश् चकोराक्षि विलोकयेति पूर्वानुशिष्टां निजगाद भोज्याम् ॥</s-l></s-lg>
<s-lg>
<s-l>पाण्ड्यो ऽयम् अंसार्पितलम्बहारः कॢप्ताङ्गरागो हरिचन्दनेन ।</s-l><s-l>आभाति बालातपरक्तसानुः सनिर्झरोद्गार इवाद्रिराजः ॥</s-l></s-lg>
<s-lg>
<s-l>विन्ध्यस्य संस्तम्भयिता महाद्रेर् निःशेषपीतोज्झितसिन्धुराजः ।</s-l><s-l>प्रीत्याश्वमेधावभृथार्द्रमूर्तेः सौस्नातिको यस्य भवत्य् अगस्त्यः ॥</s-l></s-lg>
<s-lg>
<s-l>अस्त्रं हराद् आप्तवता दुरापं येनेन्द्रलोकाव जयाय दृप्तः ।</s-l><s-l>पुरा जनस्थानविमर्दशङ्की संधाय लःकाधिपतिः प्रतस्थे ॥</s-l></s-lg>
<s-lg>
<s-l>अनेन पाणौ विधिवद् (?) गृहीते महाकुलीनेन महीव गुर्वी ।</s-l><s-l>रत्नानुविद्धार्णवमेखलाया दिशः सपत्नी भव दक्षिणस्याः ॥</s-l></s-lg>
<s-lg>
<s-l>ताम्बूलवल्लीपरिणद्धपूगास्व् एलालतालिङ्गितचन्दनासु ।</s-l><s-l>तमालपत्त्रास्तरणासु रन्तुं प्रसीद शश्वन् मलयस्थलीषु ॥</s-l></s-lg>
<s-lg>
<s-l>इन्दीवरश्यामतनौर् नृपो ऽसौ त्वं रोचनागौरशरीरयष्टिः ।</s-l><s-l>अन्योन्यशोभापरिवृद्धये वां योगस् तडित्तोयदयोर् इवास्तु ॥</s-l></s-lg>
<s-lg>
<s-l>स्वसुर् विदर्भाधिपतेस् तदीयो लेभे ऽन्तरं चेतसि नोपदेशः ।</s-l><s-l>दिवाकरादर्शनबद्धकोशे नक्शत्रनाथांशुर् इवारविन्दे ॥</s-l></s-lg>
<s-lg>
<s-l>संचारिणी दीपशिखेव रात्रौ यं यं व्यतीयाय पतिंवरा सा ।</s-l><s-l>नरेन्द्रमार्गाट्ट इव प्रपेदे विवर्णभावं स स भूमिपालः ॥</s-l></s-lg>
<s-lg>
<s-l>तस्यां रघोः सूनुर् उपस्थितायां वृणीत मां नेति समाकुलो ऽभूत् ।</s-l><s-l>वामेतरः संशयम् अस्य बाहुः केयूरबन्धोच्छवसितैर् नुनोद ॥</s-l></s-lg>
<s-lg>
<s-l>तं प्राप्य सर्वावयवानवद्यं व्यावर्ततान्योपगमात् कुमारी ।</s-l><s-l>न हि प्रफुल्लं सहकारम् एत्य वृक्सान्तरं काङ्क्षति षट्पदाली ॥</s-l></s-lg>
<s-lg>
<s-l>तस्मिन् समावेशितचित्तवृत्तिम् इन्दुप्रभाम् इन्दुमतीम् अवेक्ष्य ।</s-l><s-l>प्रचक्रमे वक्तुम् अनुक्रमज्ञा सविस्तरं वाक्यम् इदं सुनन्दा ॥</s-l></s-lg>
<s-lg>
<s-l>इक्ष्वाकुवंश्यः ककुदं नृपाणां ककुत्स्थ इत्य् आहितलक्षणो ऽभूत् ।</s-l><s-l>काकुत्स्थशब्दं यत उन्नतेच्छाः श्लाघ्यं दधत्य् उत्तरकोसलेन्द्राः ॥</s-l></s-lg>
<s-lg>
<s-l>महेन्द्रम् आस्थाय महोक्षरूपं यः संयति प्राप्तपिनाकि लीलः ।</s-l><s-l>चकार बाणैर् असुराङ्गनानां गण्डस्थलीः प्रोषितपत्त्रलेखाः ॥</s-l></s-lg>
<s-lg>
<s-l>ऐरावतास्फालनविश्लथं यः संघट्टयन्न् अङ्गदम् अङ्गदेन ।</s-l><s-l>उपेयुशः स्वाम् अपि मूर्तिम् अग्र्याम् अर्धासनं गोत्रभिदो ऽधितष्ठौ ॥</s-l></s-lg>
<s-lg>
<s-l>जातः कुले तस्य किलोरुकीर्तिः कुलप्रदीपो नृपतिर् दिलीपः ।</s-l><s-l>अतिष्ठद् एकोनशतक्रतुत्वे शक्राभ्यसूयाविनिवृत्तये यः ॥</s-l></s-lg>
<s-lg>
<s-l>यस्मिन् महीं शासति वाणिनीनां निद्रां विहारार्धपथे गतानाम् ।</s-l><s-l>वातो ऽपि नासरंसयद् अंशुकानि को लम्बयेद् आहरणाय हस्तम् ॥</s-l></s-lg>
<s-lg>
<s-l>पुत्रो रघुस् तस्य पदं प्रशास्ति महाक्रतोर् विश्वजितः प्रयोक्ता ।</s-l><s-l>चतुर्दिगावर्जितसंभृतां यो मृत्पात्रशेषाम् अकरोद् विभूतिम् ॥</s-l></s-lg>
<s-lg>
<s-l>आरूढम् अद्रीन् उदधीन् वितीर्णं भुजंगमानां वसतिं प्रविष्टम् ।</s-l><s-l>ऊर्ध्वं गतं यस्य न चानुबन्धि यशः परिच्छेत्तुम् इयत्तयालम् ॥</s-l></s-lg>
<s-lg>
<s-l>असौ कुमारस् तम् अजो ऽनुजातस् त्रिविष्टपस्येव पतिं जयन्तः ।</s-l><s-l>गुर्वीं धुरं यो भुवनस्य पित्रा धुर्येण दम्यः सदृशं बिभर्ति ॥</s-l></s-lg>
<s-lg>
<s-l>कुलेन कान्त्या वयसा नवेन गुणैश् च तैस् तैर् विनयप्रधानैः ।</s-l><s-l>त्वम् आत्मनस् तुल्यम् अमुं वृणीष्व रत्नं समागच्छतु काञ्चनेन ॥</s-l></s-lg>
<s-lg>
<s-l>ततः सुनन्दावचनावसाने लज्जां तनू कृत्य नरेन्द्रकन्या ।</s-l><s-l>दृष्ट्या प्रसादामलया कुमारं प्रत्यग्रहीत् संवरणस्रजेव ॥</s-l></s-lg>
<s-lg>
<s-l>सा यूनि तस्मिन्न् अभिलाषबन्धं शशाक शालीनतया न वक्तुम् ।</s-l><s-l>रोमाञ्चलक्ष्येण स गात्रयष्टिं भित्त्वा निराक्रामद् अरालकेश्याः ॥</s-l></s-lg>
<s-lg>
<s-l>तथागतायां परिहासपूर्वं सख्यां सखी वेत्रधरा बभाषे ।</s-l><s-l>आर्ये व्रजामो ऽन्यत इत्य् अथैनां वधूर् असूयाकुटिलं ददर्श ॥</s-l></s-lg>
<s-lg>
<s-l>सा चूर्णगौरं रघुनन्दनस्य धात्रीकराभ्यां करभोपमोरूः ।</s-l><s-l>आसञ्जयाम् आस यथाप्रदेशं कण्ठे गुणं मूर्तम् इवानुरागम् ॥</s-l></s-lg>
<s-lg>
<s-l>तया स्रजा मङ्गलपुष्पमय्या विशालवक्षःस्थललम्बया सः ।</s-l><s-l>अमंस्त कण्ठार्पितबाहुपाशां विदर्भराजावरजां वरेण्यः ॥</s-l></s-lg>
<s-lg>
<s-l>शशिनम् उपगतेयं कौमुदी मेघमुक्तं जलनिधिम् अनुरूपं ।</s-l><s-l>इति समगुणयोगप्रीतयस् तत्र पौराः श्रवणकटु नृपाणाम् एकवाक्यं विवव्रुः ॥</s-l></s-lg>
<s-lg>
<s-l>प्रमुदितवरपक्षम् एकतस् तत् (?) क्षितिपतिमण्डलम् अन्यतो वितानम् ।</s-l><s-l>उषसि सर इव प्रफुल्लपद्मं कुमुदवनप्रतिपन्ननिद्रम् आसीत् ॥</s-l></s-lg>
<s-lg>
<s-l>अथोपयन्त्रा सदृशेन युक्तां स्कन्देन साक्षाद् इव देवसेनाम् ।</s-l><s-l>स्वसारम् आदाय विदर्भनाथः पुरप्रवेशाभिमुखो बभूव ॥</s-l></s-lg>
<s-lg>
<s-l>सेनानिवेशान् पृथिवीक्षितो ऽपि जग्मुर् विभातग्रहमन्दभासः ।</s-l><s-l>भोज्यां प्रति व्यर्थमनोरथत्वाद् रूपेषु वेषेषु च साभ्यसूयाः ॥</s-l></s-lg>
<s-lg>
<s-l>सांनिध्ययोगात् किल तत्र शच्याः स्वयंवरक्षोभकृताम् अभावः ।</s-l><s-l>काकुत्स्थम् उद्दिश्य समत्सरो ऽपि शशाम तेन क्षितिपाललोकः ॥</s-l></s-lg>
<s-lg>
<s-l>तावत् प्रकीर्णाभिनवोपचारम् इन्द्रायुधद्योतिततोरणाङ्कम् ।</s-l><s-l>वरः स वध्वा सह राजमार्गं प्राप ध्वजच्छायनिवारितोष्णम् ॥</s-l></s-lg>
<s-lg>
<s-l>ततस् तदालोकनतत्पराणां सौधेषु चामीकरजालवत्सु ।</s-l><s-l>बभूवुर् इत्थं पुरसुन्दरीणां त्यक्तान्यकार्याणि विचेष्टितानि ॥</s-l></s-lg>
<s-lg>
<s-l>आलोकमार्गं सहसा व्रजन्त्या कयाचिद् उद्वेष्टनवान्तमाल्यः ।</s-l><s-l>बद्धुं न संभावित एव तावत् करेण रुद्धो ऽपि हि केशपाशः ॥</s-l></s-lg>
<s-lg>
<s-l>प्रसाधिकालम्बितम् अग्रपादम् आक्षिप्य काचिद् द्रवरागम् एव ।</s-l><s-l>उत्षृषृअलीलागतिर् आ गवाक्षाद् ययौ शलाकाम् अपरा वहन्ती ॥</s-l></s-lg>
<s-lg>
<s-l>विलोचनं दक्षिणम् अञ्जनेन संभाव्य तद्वञ्चितवामनेत्रा ।</s-l><s-l>तथैव वातायनसंनिकर्षं ययौ शलाकाम् अपरा वहन्ती ॥</s-l></s-lg>
<s-lg>
<s-l>जालान्तरप्रेषितदृष्टिर् अन्या प्रस्थानभिन्नां न बबन्ध नीवीम् ।</s-l><s-l>नाभिप्रविष्टाभरणप्रभेण हस्तेन तस्थाव् अवलम्ब्य वासः ॥</s-l></s-lg>
<s-lg>
<s-l>अर्धाचिता सत्वरम् उत्थितायाः पदे पदे दुर्निमिते गलन्ती ।</s-l><s-l>कस्याश्चिद् आसीद् रशना तदानीम् अङ्गुष्ठमाउलार्पितसूत्रशेषा ॥</s-l></s-lg>
<s-lg>
<s-l>स्तनंधयन्तं तनयं विहाय विलोकनाय त्वरया व्रजन्ती ।</s-l><s-l>संप्रस्नुताभ्यां पदवीं स्तनाभ्यां सिषेच काचित् पयस्ऽऽ; आ गवाक्षात् ॥</s-l></s-lg>
<s-lg>
<s-l>तासां मुखैर् आसवगन्धगर्भैर् व्याप्तान्तराः सान्द्रकुतूहलानाम् ।</s-l><s-l>विलोलनेत्रभ्रमरैर् गवाक्षाः सहस्रपत्त्राभरणा इवासन् ॥</s-l></s-lg>
<s-lg>
<s-l>ता राघवं दृष्टिभिर् आपिबन्त्यो नार्यो न जग्मुर् विषयान्तराणि ।</s-l><s-l>तथा हि शेषेन्द्रियवृत्तिर् आसां सर्वात्मना चक्षुर् इव प्रविष्टा ॥</s-l></s-lg>
<s-lg>
<s-l>स्थाने वृता भूपतिभिः परोक्षैः स्वयंवरं साधुम् अमंस्त भोज्या ।</s-l><s-l>पद्मेव नारायणम् अन्यथासौ लभेत कान्तं कथम् आत्मतुल्यम् ॥</s-l></s-lg>
<s-lg>
<s-l>परस्परेण स्पृहणीयशोभं न चेद् इदं द्वन्द्वम् अयोजयिष्यत् ।</s-l><s-l>अस्मिन् द्वये रूपविधानयत्नः पत्युः प्रजानां वितथो ऽभविष्यत् ॥</s-l></s-lg>
<s-lg>
<s-l>रतिस्मरौ नूनम् इमाव् अभूतां राज्ञां सहरेषु तथा हि बाला ।</s-l><s-l>गतेयम् आत्मप्रतिरूपम् एव मनो हि जन्मान्तरसंगतिज्ञम् ॥</s-l></s-lg>
<s-lg>
<s-l>इत्य् उद्गताः पौरवधूमुखेभ्यः शृण्वन् कथाः श्रोतसुखाः कुमारः ।</s-l><s-l>उद्भासितं मङ्गलसंविधाभिः संबन्धिनः सद्म समाससाद ॥</s-l></s-lg>
<s-lg>
<s-l>ततो ऽवतीर्याशु करेणुकायाः स कामरूपेश्वरदत्तहस्तः ।</s-l><s-l>वैदर्भनिर्दिष्टम् अथो विवेश नारीमनांसीव चतुष्कम् अन्तः ॥</s-l></s-lg>
<s-lg>
<s-l>महार्हसिंहासनसंस्थितो ऽसौ सरत्नम् अर्घ्यं मधुपर्कमिश्रम् ।</s-l><s-l>भोजोपनीतं च दुकूलयुग्मं जग्राह सार्धं वनिताकटाक्षैः ॥</s-l></s-lg>
<s-lg>
<s-l>दुकूलवासाः स वधूसमीपं निन्ये विनीतैर् अवरोधरक्षैः ।</s-l><s-l>वेलासाक्शं स्फुटपेहराजिर् नवैर् उदन्वान् इव चन्द्रपादैः ॥</s-l></s-lg>
<s-lg>
<s-l>तत्रार्चितो भोजपतेः पुरोधा हुत्वाग्निम् आज्यादिभिर् अग्निकल्पः ।</s-l><s-l>तम् एव चाधाय विवाहसाक्ष्ये वधूवरौ संगमयां चकार ॥</s-l></s-lg>
<s-lg>
<s-l>हस्तेन हस्तं परिगृह्य वध्वाः स राजसूनुः सुतरां चकाशे ।</s-l><s-l>अनन्तराशोकलताप्रवालं प्राप्येव चूतः प्रतिपल्लवेन ॥</s-l></s-lg>
<s-lg>
<s-l>आसीद् वरः कण्टकितप्रकोष्टः स्विन्नाङ्गुलिः संववृते कुमारी ।</s-l><s-l>वृत्तिस् तयोः पाणिसमागमेन समं विभक्तेव मओभवस्य ॥</s-l></s-lg>
<s-lg>
<s-l>तयोर् अपाङ्गप्रतिसारितानि क्रियासमापत्तिवर्तितानि ।</s-l><s-l>ह्रीयन्त्रणाम् आनशिरे मनोज्ञाम् अन्योन्यलोलानि विलोचनानि ॥</s-l></s-lg>
<s-lg>
<s-l>प्रदक्षिणप्रक्रमणात् कृषानोर् उदर्चिषस् तन् (?) मिथुनं चकाशे ।</s-l><s-l>मेरोर् उपान्तेष्व् इव वर्तमानम् अन्योन्यसंसक्तम् अहस्त्रियामम् ॥</s-l></s-lg>
<s-lg>
<s-l>नितम्बगुर्वी गुरुणा प्रयुक्ता वधूर् विधातृप्रतिमेन तेन ।</s-l><s-l>चकार सा मत्तचकोरनेत्रा लज्जावती लाजविसर्गम् अग्नौ ॥</s-l></s-lg>
<s-lg>
<s-l>हविःशमीपल्लवलाजगन्धिः पुण्यः कृशानोर् उदियाय धूमः ।</s-l><s-l>कपोलसंसर्पिशिखः स तस्या मुहूर्तकर्णोत्पलतां प्रपेदे ॥</s-l></s-lg>
<s-lg>
<s-l>तद् अञ्जनक्लेदसमाकुलाक्षं प्रम्लानभीजाङ्कुरकर्णपूरम् ।</s-l><s-l>वधूमुखं पाटलगण्डलेखम् आचारधूमग्रहणाद् बभूव ॥</s-l></s-lg>
<s-lg>
<s-l>तौ स्नातकैर् बन्धुमता च राज्ञा पुरंध्रिभिश् च क्रमशः प्रयुक्तम् ।</s-l><s-l>कन्याकुमारौ कनकासनस्थाव् आर्द्राक्षतारोपणम् अन्वभूताम् ॥</s-l></s-lg>
<s-lg>
<s-l>इति स्वसुर् भोजकुलप्रदीपः संपाद्य पाणिग्रहणं स राजा ।</s-l><s-l>महीपतीनां पृथगर्हणार्थं समादिदेशाधिकृतान् अधिश्रीः ॥</s-l></s-lg>
<s-lg>
<s-l>लिङ्गैर् मुदः संवृतविक्रियास् ते ह्रदाः प्रसन्ना इव गूढनक्राः ।</s-l><s-l>वैदर्भम् आमन्त्र्य ययुस् तदीयां प्रत्यर्प्य पूजाम् औप्दाछलेन ॥</s-l></s-lg>
<s-lg>
<s-l>स राजलोकः कृतपूर्वसंविद् आरम्भसिद्धौ समयोपलभ्यम्) ।</s-l><s-l>आदास्यमानः प्रम्दामिषं तद् आवृत्य पन्थानम् अजस्य तस्थौ ॥</s-l></s-lg>
<s-lg>
<s-l>भर्तापि तावत् क्रथकैषिकानाम् अनुष्ठितानन्तरजाविवाहः ।</s-l><s-l>सत्त्वानुरूपाहरणी कृतश्रीः प्रास्थापयद् राघवम् अन्वगाच् च ॥</s-l></s-lg>
<s-lg>
<s-l>तिस्रस् त्रिलोकी प्रथितेन सार्धम् अजेन मार्गे वसतीर् उषित्वा ।</s-l><s-l>तस्माद् अपावर्तत कुण्डिनेशः पर्वात्यये सोम इवोष्णरश्मेः ॥</s-l></s-lg>
<s-lg>
<s-l>प्रमन्यवः प्राग् अपि कोसलेन्द्रे प्रत्येकम् आत्तस्वतया बभूवुः ।</s-l><s-l>अतो नृपाश् चक्षमिरे समेताः स्त्रीरत्नलाभं न तदात्मजस्य ॥</s-l></s-lg>
<s-lg>
<s-l>तम् उद्वहन्तं पथि भोजकन्यां रुरोध राजन्यगणः स दृप्तः ।</s-l><s-l>बलिप्रदिष्टं श्रियम् आददानं त्रैविक्रमं पादम् इवेन्द्रशत्रुः ॥</s-l></s-lg>
<s-lg>
<s-l>तस्यः स रक्षार्थम् अनल्पयोधम् आदिष्य पित्र्यं सचिवं कुमारः ।</s-l><s-l>प्रत्यग्रहीत् पार्थिववाहिनीं तां ज्योतीरथां शोण इवोत्तरङ्गः ॥</s-l></s-lg>
<s-lg>
<s-l>पत्तिः पदातिं रथिनं रथेशस् तुरंगसादी तुरगाधिरूढम् ।</s-l><s-l>यन्ता गजस्याभ्यपतद् गजस्थं तुल्यप्रतिद्वन्द्वि बभूव युद्धम् ॥</s-l></s-lg>
<s-lg>
<s-l>नदत्सु तूर्येष्व् अविभाव्यवाचो नोदीरयन्ति स्म कुलोपदेशान् ।</s-l><s-l>बाणाक्षरैर् एव परस्परस्य नामोर्जितं चापभृतः शशंसुः ॥</s-l></s-lg>
<s-lg>
<s-l>उत्थापितः संयति रेणुर् अश्वैः सान्द्रीकृतः स्यन्दनवंशचक्रैः ।</s-l><s-l>चिस्तारितः कुञ्जरकर्णतालैर् नेत्रक्रमेणोपरुरोध सूर्यम् ॥</s-l></s-lg>
<s-lg>
<s-l>मत्स्यध्वजा वायुवशाद् विदीर्णैर् मुखैः प्रवृद्धद्वजिनीरजांसि ।</s-l><s-l>बभुः पिबन्तः परमार्थमत्स्याः पर्याविलानीव नवोदकानि ॥</s-l></s-lg>
<s-lg>
<s-l>रथो रथाङ्गध्वनिना विजज्ञे विलोलघण्टाक्वणितेन नागः ।</s-l><s-l>स्वभर्तृनामग्रहणाद् बभूव सान्द्रे रजस्य् आत्मपरावबोधः ॥</s-l></s-lg>
<s-lg>
<s-l>आवृण्वतो लोचनमार्गम् आजौ रजोऽन्धकारस्य विजृम्भितस्य ।</s-l><s-l>शस्त्रक्षताश्वद्विपवीरजन्मा बालारुणो ऽभूद् रुधिरप्रवाहः ॥</s-l></s-lg>
<s-lg>
<s-l>स च्छिन्नमूलः क्षतजेन रेणुस् तस्योपरिष्टात् पवनावधूतः ।</s-l><s-l>अङ्गारशेषस्य हुताशनस्य पूर्वोत्थितो धूम इवाबभासे ॥</s-l></s-lg>
<s-lg>
<s-l>प्रहारमूर्छापगमे रथस्थान् यन्त्ःन् उपालभ्य निवर्तिताश्वाः ।</s-l><s-l>यैः सादिता लक्षितपूर्वकेतूंस् तान् एव सामर्षतया निजघ्नुः ॥</s-l></s-lg>
<s-lg>
<s-l>अप्य् अर्धमार्गे परबाणलूना धनुर्भृतां हस्तवतां पृषत्काः ।</s-l><s-l>संप्रापुर् एवात्मजवानुवृत्त्या पूर्वार्धभागैः फलिभिः शरव्यम् ॥</s-l></s-lg>
<s-lg>
<s-l>आधोरणानां गजसंनिपाते शिरांसि चक्रैर् निशितैः क्षुराग्रैः ।</s-l><s-l>हतान्य् अपि आयेननखाग्रकोटिव्यासक्तकेशानि चिरेण पेतुः ॥</s-l></s-lg>
<s-lg>
<s-l>पूर्वं प्रहर्ता न जघान भूयः प्रतिप्रहाराक्षमम् अश्वसादी ।</s-l><s-l>तुरंगमस्कन्धनिषण्णदेहं प्रत्याश्वसन्तं रिपुम् आचकाङ्क्ष ॥</s-l></s-lg>
<s-lg>
<s-l>तनुत्यजां वर्मभृतां विकोशैर् बृहत्सु दन्तेष्व् असिभिः पतद्भिः ।</s-l><s-l>रणक्षितिः शोणितमद्यकुल्या गजा विविग्नाः करशीकरेण ॥</s-l></s-lg>
<s-lg>
<s-l>शिलीमुखोत्कृत्तशिरःफलाढ्या च्युतैः शिरत्रैश् चषकोत्तरेव ।</s-l><s-l>रणक्षितिः शोणितमद्यकुल्या रराज मृत्योर् इव पानभूमिः ॥</s-l></s-lg>
<s-lg>
<s-l>उपान्तयोर् निष्कुषितं विहंगैर् आक्षिप्य तेभ्यः पिशितप्रियापि ।</s-l><s-l>केयूरकोटिक्षततालुदेशा शिवा भुजच्छेदम् अपाचकार ॥</s-l></s-lg>
<s-lg>
<s-l>कश्चिद् द्विषत्खड्गहृतोत्तमाङ्गः सद्यो विमानप्रभुताम् उपेत्य ।</s-l><s-l>वामाङ्गसंसक्तसुराङ्गनः स्वं नृत्यत् कबन्धं समरे ददर्श ॥</s-l></s-lg>
<s-lg>
<s-l>अन्योन्यसूतोन्मथनाद् अभूतां ताव् एव सूतौ रथिनौ च कौचित् ।</s-l><s-l>व्यश्वौ गदाव्यायतसंप्रहारौ बग्नायुधौ बाहुविमर्दनिष्ठौ ॥</s-l></s-lg>
<s-lg>
<s-l>परस्परेण क्षतयोः प्रहर्त्रोर् उत्क्रान्तवाय्वोः समकालम् एव ।</s-l><s-l>अमर्त्यभावे ऽपि कयोश्चिद् आसीद् एकासरःप्रार्थितयोर् विवादः ॥</s-l></s-lg>
<s-lg>
<s-l>व्यूहाव् उभौ ताव् इतरेतरस्माद् भङ्गं जयं चापतुर् अव्यवस्थम् ।</s-l><s-l>पश्चात्पुरोमारुतयोः प्रवृद्धौ पर्यायवृत्त्येव महार्णवोर्मी ॥</s-l></s-lg>
<s-lg>
<s-l>परेण भग्ने ऽपि बले महौजा ययाव् अजः प्रत्य् अरिसैन्यम् एव ।</s-l><s-l>धूमो निवर्तेत समीरणेन यतो हि कक्षस् तत एव वह्निः ॥</s-l></s-lg>
<s-lg>
<s-l>रथी निषङ्गी कवची धनुष्मान् दृप्तः स राजन्यकम् एकवीरः ।</s-l><s-l>निवारयाम् आस महावराहः कल्पक्षयोद्धूतम् इवार्णवाम्भः ॥</s-l></s-lg>
<s-lg>
<s-l>स दक्षिणं तूणमुखेन वामं व्यापारयन् हस्तम् अलक्ष्यताजौ ।</s-l><s-l>आकर्णकृष्टा सकृद् अस्य योद्धुर् मौर्वीव बाणान् सुषुवे रिगुफ्नान् ॥</s-l></s-lg>
<s-lg>
<s-l>स रोषदष्टाधिकलोहितोष्ठैर् व्यक्तोर्ध्वरेका भृकुटीर् वहद्भिः ।</s-l><s-l>तस्तार गां भल्लनिकृत्तकण्ठैर् हुंकारगर्भैर् द्विषतां शिरोभिः ॥</s-l></s-lg>
<s-lg>
<s-l>सर्वैर् बलाङ्गैर् द्विरदप्रधानैः सर्वायुधैः कङ्कटभेदिभिश् च ।</s-l><s-l>सर्वप्रयत्नेने च भूमिपालास् तस्मिन् प्रजह्रुर् युधि सर्व एव ॥</s-l></s-lg>
<s-lg>
<s-l>सो ऽस्त्रव्रजैश् छन्नरथः परेषां ध्वजाग्रमात्रेण बभूव लक्ष्यः ।</s-l><s-l>नीहारमग्नो दिनपूर्वभागः किंचित्प्रकाशेन विवस्वतेव ॥</s-l></s-lg>
<s-lg>
<s-l>प्रियंवदात् प्रापम् असौ कुमारः प्रायुङ्क्त राजस्व् अधिराजसूनुः ।</s-l><s-l>गान्धर्वम् अस्त्रं कुसुमास्त्रकान्तः प्रस्वापनं स्वपनिवृत्तलौल्यः ॥</s-l></s-lg>
<s-lg>
<s-l>ततो धनुष्कर्षणमूढहस्तम् एकांसपर्यस्तशिरस्त्रजालम् ।</s-l><s-l>तस्थौ ध्वजस्तम्भनिषण्णदेहं निद्राविधेयं नरदेवसैन्यम् ॥</s-l></s-lg>
<s-lg>
<s-l>ततः प्रियोपात्तरसे ऽधरोष्ठे निवेश्य दध्मौ जलं कुमारः ।</s-l><s-l>येन स्वहस्तार्जितम् एकवीरः पिबन् यशो मूर्तम् इवाभासे ॥</s-l></s-lg>
<s-lg>
<s-l>शङ्खस्वनाभिज्ञतया निवृत्तास् तं सन्नशत्रुं ददृशुः स्वयोधाः ।</s-l><s-l>निमीलितानाम् इव पङ्कजानां मध्ये स्फुरन्तं प्रतिमाशशाङ्कम् ॥</s-l></s-lg>
<s-lg>
<s-l>सशोणितैस् तेन शिलीमुखाग्रैर् निक्षेपिताः केतुषु पार्थिवानाम् ।</s-l><s-l>यशो हृतम् संप्रति राघवेण न जीवितं वः कृपयेति वर्णाः ॥</s-l></s-lg>
<s-lg>
<s-l>स चापकोटीनिहितैकबाहुः शिरस्तनिष्कर्षणभिन्नमुलिः ।</s-l><s-l>ललाटबद्धश्रमवारिबिन्दुर् भीतां प्रियाम् एत्य वचो बभाषे ॥</s-l></s-lg>
<s-lg>
<s-l>इतः परान् अर्भकहार्यशस्त्रान् वैदर्भि पश्यानुमता मयासि ।</s-l><s-l>एवंविधेनाहवचेष्टितेन त्वं प्रार्थ्यसे हस्तगता ममभिः ॥</s-l></s-lg>
<s-lg>
<s-l>तस्याः प्रतिद्वन्द्विभवाद् विषादात् सद्यो विमुक्तं मुखम् आबभासे ।</s-l><s-l>निश्वासबाष्पापगमात् प्रपन्नः प्रसादम् आत्मीयम् इवात्मदर्षाः ॥</s-l></s-lg>
<s-lg>
<s-l>हृष्टापि सा ह्रीविजिता न साक्षाद् वाग्भिः सखीनां प्रियम् अभ्यनन्दत् ।</s-l><s-l>स्थली नवाम्भःपृषताभिवृष्टा मयूरकेकाभिर् इवाभ्रवृन्दम् ॥</s-l></s-lg>
<s-lg>
<s-l>इति शिरसि स वामं पादम् आधाय राज्ञाम् उदवहद् अनवद्यां ताम् अवद्याद् अपेतह् ।</s-l><s-l>रथतुरगरजोभिस् तस्य रूक्षालकाग्रा समरविजयलष्मीः सैव मूर्ता बभूव ॥</s-l></s-lg>
<s-lg>
<s-l>प्रथमपरिगतार्थस् तं रघुः संनिवृत्तं विजयिनम् अभिनन्द्य श्लाघ्यजायासमेतम् ।</s-l><s-l>तदुपहितकुटुम्बः शान्तिमार्गोतुस्को ऽभून् न हि सति कुलधुर्ये सूर्यवंश्या गृहाय ॥</s-l></s-lg>
<s-lg>
<s-l>अथ तस्य विवाहकौतुकं ललितं बिभ्रत एव पार्थिवः ।</s-l><s-l>वसुधाम् अपि हस्तगामिनीम् अकरोद् इन्दुमतीम् इवापराम् ॥</s-l></s-lg>
<s-lg>
<s-l>दुरितैर् अपि कर्तुम् आत्मसात् प्रयतन्ते नृपसूनवो हि यत् ।</s-l><s-l>तद् उपस्थितम् अग्रहीद् अजः पितुर् आज्ञेति न भोगतृष्णया ॥</s-l></s-lg>
<s-lg>
<s-l>अनुभूय वसिष्ठसंभृतैः सलिलैस् तेन सहाभिषेचनम् ।</s-l><s-l>विशदोच्छवसितेन मेदिनी कथयाम् आस कृतार्थताम् इव ॥</s-l></s-lg>
<s-lg>
<s-l>स बभूव दुरासदः परैर् गुरुणाथर्वविदा कृतक्रियः ।</s-l><s-l>पवनाग्निसमागमो ह्य् अयं सहितं ब्रह्म यद् अस्त्रतेजसा ॥</s-l></s-lg>
<s-lg>
<s-l>रघुम् एव निवृत्तयौवनं तम् अमन्यन्त नवेश्वरं प्रजाः ।</s-l><s-l>स हि तस्य न केवलां श्रियं प्रतिपेदे सकलान् गुणान् अपि ॥</s-l></s-lg>
<s-lg>
<s-l>अधिकं शुशुभे शुभंयुना द्वितयेन द्वयम् एव संगतम् ।</s-l><s-l>पदम् ऋद्धम् अजेन पैतृकं विनयेनास्य नवं च यौवनम् ॥</s-l></s-lg>
<s-lg>
<s-l>सदयं बुभुजे महाभुजः सहसोद्वेगम् इयं व्रजेद् इति ।</s-l><s-l>अचिरोपनतां स मेदिनीं नवपाणिग्रहणां वधूम् इव ॥</s-l></s-lg>
<s-lg>
<s-l>अहम् एव मतो महीपतेर् इति सर्वः प्रकृतिष्व् अचिन्तयत् ।</s-l><s-l>उदधेर् इव निमगाशतेष्व् अभवन् नास्य विमानना क्वचित् ॥</s-l></s-lg>
<s-lg>
<s-l>न खरो न च भूयसा मृदुः पवमानः पृथिवीरुहान् इव ।</s-l><s-l>स पुरस्कृतमध्यमक्रमो नमयाम् आस नृपान् अनुद्धरन् ॥</s-l></s-lg>
<s-lg>
<s-l>अथ वीक्स्य रघुः प्रतिष्ठितं प्रकृतिष्व् आत्मजम् आत्मवत् तया ।</s-l><s-l>विषयेषु विनाशधर्मसु त्रिदिवस्तेष्व् अपि निःस्पृहो ऽभवत् ॥</s-l></s-lg>
<s-lg>
<s-l>गुणवत्सुतरोपितश्रियः परिणामे हि दिलीपवंशजाः ।</s-l><s-l>पदवीं तरुवल्कवाससां प्रयताः संयमिनां प्रपेदिरे ॥</s-l></s-lg>
<s-lg>
<s-l>तम् अरण्यसमाश्रयोन्मुखं शिरसा वेष्टनशोभिना सुतः ।</s-l><s-l>पितरं प्रणिपत्य पादयोर् अपरित्यागम् अयाचतात्मनः ॥</s-l></s-lg>
<s-lg>
<s-l>रघुर् अश्रुमुखस्य तस्य तत् कृतवान् ईप्सितम् आत्मजप्रियः ।</s-l><s-l>न तु सर्प इव त्वचं पुनः प्रतिपेदे व्यपवर्जितां श्रियम् ॥</s-l></s-lg>
<s-lg>
<s-l>स कीलश्रमम् अन्त्यम् आश्रितो निवसन्न् आवसथे पुराद् बहिः ।</s-l><s-l>समुपास्यत पुत्रभोग्यया स्नूषयेवाविकृतेन्द्रियः श्रिया ॥</s-l></s-lg>
<s-lg>
<s-l>प्रशमस्थितपूर्वपार्थिवं कुलम् अभ्युद्यत नूतनेश्वरम् ।</s-l><s-l>नभसा निभृतेन्दुना तुलाम् उदितार्केण समारुरोह तत् ॥</s-l></s-lg>
<s-lg>
<s-l>यतिपार्थिवलिङ्गधारिणौ ददृशते रघुराघवौ जनैः ।</s-l><s-l>अपवर्गमहोदयार्थयोर् भुवम् अंशाव् इव धर्मयोर् गतौ ॥</s-l></s-lg>
<s-lg>
<s-l>अजिताधिगमाय मन्त्रिभिर् युयुजे नीतिविशरदैर् अजः ।</s-l><s-l>अनपायिपदोपलब्धये रघुर् आप्तैः समियाय योगिभिः ॥</s-l></s-lg>
<s-lg>
<s-l>समयुजय्त भूपतिर् युवा सचिवैः प्रत्यहम् अर्थसिद्धये ।</s-l><s-l>अपुनर्जननोपत्तये प्रययाः संयमिभिर् मनीषिभिः ॥</s-l></s-lg>
<s-lg>
<s-l>नृपतिः प्रकृतीर् अवेक्षितुम् व्यवहारासनम् आददे युवा ।</s-l><s-l>परिचेतुम् उपांशु धारणां कुशपूतं प्रवयास् तु विष्टरम् ॥</s-l></s-lg>
<s-lg>
<s-l>अनुरण्जयितुं प्रजाः प्रभुर् व्यहारासनम् आददे नवः ।</s-l><s-l>अपरः शुचिविष्टरस्थितः परिचेतुं यतते स्म धारणाः ॥</s-l></s-lg>
<s-lg>
<s-l>अनयत् प्रभुशक्तिसंपदा वशम् एको नृपतीन् अनन्तरान् ।</s-l><s-l>अपरः प्रणिधानयोग्यया मरुतः पञ्च शरीरगोचरान् ॥</s-l></s-lg>
<s-lg>
<s-l>नयचक्षुर् अजो दिदृक्षया पररन्ध्रस्य ततान मण्डले ।</s-l><s-l>हृदये समरोपयन् मनः परमं ज्योतिर् अवेक्षितुं रघुः ॥</s-l></s-lg>
<s-lg>
<s-l>अकरोद् अचिरेश्वरः क्षितौ द्विषदारम्भफलानि भस्मसात् ।</s-l><s-l>अपरो दहने स्वकर्मणां ववृते ज्ञानमयेन वह्निना ॥</s-l></s-lg>
<s-lg>
<s-l>पणबन्धमुखान् गुणान् अजः षड् उपायुङ्क्त समीक्ष्य तत्फलम् ।</s-l><s-l>रघुर् अप्य् अजयद् गुणत्रयं प्रकृतिस्थं समलोष्टकाञ्चनः ॥</s-l></s-lg>
<s-lg>
<s-l>न नवः प्रभुर् आ फलोदयात् स्थिरकर्मा विरराम कर्मणः ।</s-l><s-l>न च योगविधेर् नवेतरः स्थिरधीर् आ परमात्मदर्शनात् ॥</s-l></s-lg>
<s-lg>
<s-l>इति शत्रुषु चेन्द्रियेषु च प्रतिषिद्धप्रसरेषु जाग्रतौ ।</s-l><s-l>प्रसिताव् उदयापवर्गयोर् उभयीं सिद्धिम् उभाव् अवापतुः ॥</s-l></s-lg>
<s-lg>
<s-l>अथ काश्चिद् अजव्यपेक्षया गमयित्वा सम्दर्शनः समाः ।</s-l><s-l>तमसः परम् आपद् अव्ययं पुरुषं योगसमाधिना रघुः ॥</s-l></s-lg>
<s-lg>
<s-l>शुतदेहविसर्जनः पितुश् चिरम् अश्रूणि विमुच्य राघवः ।</s-l><s-l>विदधे विधिम् अस्य नैष्ठिकं यतिभिः सार्धम् अनग्निम् अग्निचित् ॥</s-l></s-lg>
<s-lg>
<s-l>अकरोत् स तदौर्ध्वदैहिकं पितृभक्त्या पितृकार्यकल्पवित् ।</s-l><s-l>न हि तेन पथा तनुत्यजस् तनयावर्जितपिण्डकाङ्क्षिणः ॥</s-l></s-lg>
<s-lg>
<s-l>स परार्ध्यगतेर् अशोच्यतां पितुर् उद्दिश्य सदर्थवेदिभिः ।</s-l><s-l>शमिताधिर् अधिज्यकार्मुकः कृतवान् अप्रतिशासनं जगत् ॥</s-l></s-lg>
<s-lg>
<s-l>क्षितिर् इन्दुमती च भामिनी पतिम् आसाद्य तम् अग्र्यपौरुषम् ।</s-l><s-l>प्रथमा बहुरत्नसूर् अभूद् अपरा वीरम् अजीजनत् सुतम् ॥</s-l></s-lg>
<s-lg>
<s-l>दशरास्मिशतोपमद्युतिं यशसा दिक्षु दशव् अपि श्रुतम् ।</s-l><s-l>दशपूर्वरथं यम् आख्यया दशकण्ठारिगुरुं विदुर् बुधाः ॥</s-l></s-lg>
<s-lg>
<s-l>ऋषिदेवगणस्वधाभुजां श्रुतयागप्रस्वैः स पार्थिवः ।</s-l><s-l>अनृणत्वम् उपेयिवान् बभौ परिधेर् मुक्त इवोष्णदीधितिः ॥</s-l></s-lg>
<s-lg>
<s-l>बलम् आर्तभयोपशान्तये विदुषां संनतये बहु श्रुतम् ।</s-l><s-l>वसु तस्य न केवलं गुणवत्तापि परप्रयोजना ॥</s-l></s-lg>
<s-lg>
<s-l>स कदाचिद् अवेषितप्रजः सह देव्या विजहार सुप्रजाः ।</s-l><s-l>नगरोपवने शचीसखो मरुतां पालयितेव नन्दने ॥</s-l></s-lg>
<s-lg>
<s-l>अथ रोधसि दक्षिणोदधेः श्रित गोकर्णनिकेतम् ईश्वरम् ।</s-l><s-l>उपवीणयितुं ययौ रवेर् उदगावृत्तिपथेन नारदः ॥</s-l></s-lg>
<s-lg>
<s-l>कुसुमैर् ग्रथिताम् अपार्थिवैः स्रजम् आतोद्यशिरोनिवेशिताम् ।</s-l><s-l>अहरत् किल तस्य वेगवान् अधिवासस्पृहयेव मारुतः ॥</s-l></s-lg>
<s-lg>
<s-l>भ्रमरैः कुसुमानुसारिभिः परिकीर्णा परिवादिनी मुनेः ।</s-l><s-l>ददृशे पवनावलेपजं सृजती बाष्पम् इवाञ्जनाविलम् ॥</s-l></s-lg>
<s-lg>
<s-l>अभिभूय विभूतिम् आर्तवीं मधुगन्धातिशयेन वीरुधाम् ।</s-l><s-l>नृपतेर् अमरस्रग् आप सा दयितोरुस्तनकोटिसुस्थितिम् ॥</s-l></s-lg>
<s-lg>
<s-l>क्षणमात्रसखीं सुजातयोः स्तनयोस् ताम् अवलोक्य विहला ।</s-l><s-l>निमिमील नरोत्तमप्रिया हृतचन्द्रा तमसेव कौमुदी ॥</s-l></s-lg>
<s-lg>
<s-l>वपुषा करणोज्झितेन सा निपतन्ती पतिम् अप्य् अपातयत् ।</s-l><s-l>ननु तैलनिषेकबिन्दुना सह दीपार्चिर् उपैति मेदिनीम् ॥</s-l></s-lg>
<s-lg>
<s-l>समम् एव नराधिपेन सा गुरुसंमोहविलुप्तचेतना ।</s-l><s-l>गुरुसंमोहविलुप्तचेतना नवदीपार्चिर् इव क्षितेस् तलम् ॥</s-l></s-lg>
<s-lg>
<s-l>उभयोर् अपि पार्श्ववर्तिनां तुमु लेनार्तरवेण वेजिताः ।</s-l><s-l>विहगाः कमलाकरालयाः समदुःखा इव तत्र चुक्रुशुः ॥</s-l></s-lg>
<s-lg>
<s-l>नृपतेर् व्यजनादिभिस् तमो नुनुदे सा तु तथैव संस्थिता ।</s-l><s-l>प्रतिकारविधानम् आयुषः सति शेषे हि फलाय कल्पते ॥</s-l></s-lg>
<s-lg>
<s-l>प्रतियोजयितव्यवल्लकीसमवस्थाम् अथ सत्त्वविप्लवात् ।</s-l><s-l>स निनाय नितान्तवत्सलः परिगृह्योचितम् अङ्कम् अङ्गनाम् ॥</s-l></s-lg>
<s-lg>
<s-l>स निनाय नितान्तवत्सलः परिवृत्तप्रथमच्छविं क्षणात् ।</s-l><s-l>सलिलोद्धृतपद्मिनीनिभां दयिताम् अङ्कम् उदशुलोचनः ॥</s-l></s-lg>
<s-lg>
<s-l>स निनाय नितान्तवत्सलः करणापायविभिन्नवर्णया ।</s-l><s-l>समलक्ष्यत बिभ्रद् आविलां मृगलेखाम् उषसीव चन्द्रमाः ॥</s-l></s-lg>
<s-lg>
<s-l>विललाप स बाष्पगद्गदं सहजाम् अप्य् अपहाय धीरताम् ।</s-l><s-l>अभितप्तम् अयो ऽपि मार्दवं भजते कैव कथा शरीरिषु ॥</s-l></s-lg>
<s-lg>
<s-l>कुसुमान्य् अपि गात्रसंगमात् प्रभवन्त्य् आयुर् अपोहितुं यदि ।</s-l><s-l>न भविष्यति हन्त साधनं किम् इवानयत् प्रहरिष्यतो विधेः ॥</s-l></s-lg>
<s-lg>
<s-l>अथ वा मृदु वस्तु हिंसितुं मृदुनैवारभते प्रजान्तकः ।</s-l><s-l>हिमसेकविपत्तिर् अत्र मे नलिनी पूर्वनिदर्शनं मता ॥</s-l></s-lg>
<s-lg>
<s-l>स्रग् इयं यदि जीवितापहा हृदये किं निहिता न हन्ति माम् ।</s-l><s-l>विषम् अप्य् अमृतं क्वचिद् भवेद् अमृतं वा विषम् ईश्वरेच्छया ॥</s-l></s-lg>
<s-lg>
<s-l>अथ वा मम भाग्यविप्लवाद् अशनिः कल्पित एष वेधसा ।</s-l><s-l>यद् अनेन तरुर् न पातितस् क्षपिता तद्विटपाश्रितलता ॥</s-l></s-lg>
<s-lg>
<s-l>कृतवत्य् असि नावधीरणाम् अपराध्हे ऽपि यदा चिरं मयि ।</s-l><s-l>कथम् एकपदे निरागसं जनम् आभाष्यम् इमं न मन्यसे ॥</s-l></s-lg>
<s-lg>
<s-l>ध्रुवम् अस्मि शठः शुचिस्मिते विधितः कैतववत्सलस् तव ।</s-l><s-l>परलोकम् असंनिवृत्तये यद् अनापृच्छ्य गतासि माम् इतः ॥</s-l></s-lg>
<s-lg>
<s-l>दयितां यदि तावद् अन्वगाद् विनिवृत्तं किम् इदं तया विना ।</s-l><s-l>सहतां हतजीवितं मम प्रबलाम् आत्मकृतेन वेदनाम् ॥</s-l></s-lg>
<s-lg>
<s-l>सुरतश्रमसंभृतो मुखे ध्रियते स्वेदलवोद्गमो ऽपि ते ।</s-l><s-l>अथ चास्तमिता ऽस्य् अहो बत धिग् इमां देहभृताम् असारताम् ॥</s-l></s-lg>
<s-lg>
<s-l>सुरतश्रमवारिबिन्दवो न हि तावद् विरमन्ति ते मुखे ।</s-l><s-l>कथम् अस्तमिता ऽस्य् अहो बत धिग् इमाम् देहवताम् असारताम् ॥</s-l></s-lg>
<s-lg>
<s-l>मनसापि न विप्रियं मया कृतपूर्वं तव किं जहासि माम् ।</s-l><s-l>ननु शब्दपतिः क्षितेर् अहं त्वयि मे भावनिबन्धना रतिः ॥</s-l></s-lg>
<s-lg>
<s-l>कुसुमोत्कचितान् वलीमतश् चलयन् भृङ्गरुचस् तवालकान् ।</s-l><s-l>करभोरु करोति मारुतस् त्वदुपावर्तन्शङ्कि मे मनः ॥</s-l></s-lg>
<s-lg>
<s-l>तद् अपोहितुम् अर्हसि प्रिये प्रतिबोधेन विषादम् आषु मे ।</s-l><s-l>ज्वलितेन गुहागतं तमस् तुहिनाद्रेर् इव नतम् ओषधिः ॥</s-l></s-lg>
<s-lg>
<s-l>इदम् उच्छ्वसितालकं मुखं विश्रान्तकथं दुनोति माम् ।</s-l><s-l>निशि सुप्तम् इवैकपङ्कजं विरताभ्यन्तरषट्पदस्वनम् ॥</s-l></s-lg>
<s-lg>
<s-l>शशिनं पुनर् एति शार्वरी दयिता द्वन्द्वचरं पतत्रिणम् ।</s-l><s-l>इति तौ विर्हान्तरक्षमौ कथम् अत्यन्तगता न मां दहेः ॥</s-l></s-lg>
<s-lg>
<s-l>नवपल्लवसंस्तरे ऽपि ते मृदु दूयेत यद् अङ्गम् अर्पितम् ।</s-l><s-l>तद् इदं विषहिष्यते कथं वद वामोरु चिताधिरोहणम् ॥</s-l></s-lg>
<s-lg>
<s-l>इयम् अप्रतिबोधशायिनीं रशना त्वां प्रथमा रहःसखी ।</s-l><s-l>गतिविभ्रमसाद नीरवा न शुचा नानुमृतेव लक्ष्य्ते ॥</s-l></s-lg>
<s-lg>
<s-l>कलम् अन्यभृतासु भाषितं कलहंसीषु गतं मदालसं ।</s-l><s-l>पृटतीषु विलोलम् ईक्षितं पवनाधूतलतासु विभ्रमः ॥</s-l></s-lg>
<s-lg>
<s-l>त्रिदिवोत्सुकयाप्य् अवेक्ष्य मां निहिताः सत्यम् अमी गुणास् त्वया ।</s-l><s-l>विरहे तव मे गुरुव्यथं हृदयं न त्व् अवलम्बितुं क्षमाः ॥</s-l></s-lg>
<s-lg>
<s-l>मिथुनं परिकल्पितं त्वया सहकारः फलिनी च नन्व् इमौ ।</s-l><s-l>अविधाय विवाहसत्क्रियाम् अनयोर् गम्यत इव्य् असांप्रतम् ॥</s-l></s-lg>
<s-lg>
<s-l>कुसुमं कृतदोहदस् त्वया यद् अशोको ऽयम् उदीरयिष्यति ।</s-l><s-l>अलकाभरणं कथं नु तत् तव नेष्यामि निवापलाल्यताम् ॥</s-l></s-lg>
<s-lg>
<s-l>स्मरतेव सशब्दनूपुरं चरणानुग्रहम् अन्यदुर्लभम् ।</s-l><s-l>अमुना कुसुमाश्रुवर्षिणा त्वम् अशोकेन सुगात्रि शोच्यसे ॥</s-l></s-lg>
<s-lg>
<s-l>तव निःश्वसितानुकारिभिर् बकुलैर् अर्धचितां समं मया ।</s-l><s-l>असमाप्य विलासमेखलां किम् इदं किंनरकण्ठि सुप्यते ॥</s-l></s-lg>
<s-lg>
<s-l>समदुःखसुखः सखीजनः प्रतिपच्चन्द्रनिभो ऽयम् आत्मजः ।</s-l><s-l>अहम् एकरसस् तथापि ते व्यवसायः प्रतिपत्तिनिष्ठुरः ॥</s-l></s-lg>
<s-lg>
<s-l>धृतिर् अस्तमिता रतिश् च्युता विरतं गेयम् ऋतुर् निरुत्सवः ।</s-l><s-l>गतम् आभरणप्रयोजनं परिशून्यं शयनीयम् अद्य मे ॥</s-l></s-lg>
<s-lg>
<s-l>गृहिणी सचिवः सखी मिथः प्रियशिष्या ललिते कलाविधौ ।</s-l><s-l>करुणाविमुखेन मृत्युना हरता त्वां वद किं न मे हृतम् ॥</s-l></s-lg>
<s-lg>
<s-l>मदिराक्षि मदाननार्पितं मधु पीत्वा रसवत् कथं नु मे ।</s-l><s-l>अनुपास्यसि बाष्पदूषितं परलोकोपनतं जलाञ्जलिम् ॥</s-l></s-lg>
<s-lg>
<s-l>विभवे ऽपि सति त्वया विना सुखम् एतावद् अजस्य गण्यताम् ।</s-l><s-l>अहृतस्य विलोभनान्तरैर् मम सर्वे विषयास् तदाश्रयाः ॥</s-l></s-lg>
<s-lg>
<s-l>विलपन्न् इति कोसलाधिपः करुणार्थग्रथितं प्रियां प्रति ।</s-l><s-l>अकरोत् पृथिवीरुहान् अपि स्रुतशाखारसभाष्पदुर्दिनान् ॥</s-l></s-lg>
<s-lg>
<s-l>अथ तस्य कथंचिद् अङ्कतः स्वजनस् ताम् अपनीय सुन्दरीं ।</s-l><s-l>विससर्ज कृतान्त्यमण्डनाम् अनलाय्ऽ; आगुरुचन्दनदिहसे ॥</s-l></s-lg>
<s-lg>
<s-l>प्रमदाम् अनु संस्थितः शुचा नृपतिः सन्न् इति वाच्यदर्शनात् ।</s-l><s-l>न चकार शरीरम् अग्निसात् सह देव्या न तु जीविताशया ॥</s-l></s-lg>
<s-lg>
<s-l>अथ तेन दशाहतः परे गुणशेषां उपदिष्य गेहिनीम् ।</s-l><s-l>विदुषा विधयो महर्द्धयः पुर एवोपवने समापिताः ॥</s-l></s-lg>
<s-lg>
<s-l>स विवेश पुरीं तया विना क्षणदापायशशाङ्कदर्शनः ।</s-l><s-l>परिवाहम् इवावलोकयन् स्वशुचः पौरवधूमुखाश्रुषु ॥</s-l></s-lg>
<s-lg>
<s-l>अथ तं सवनाय दिषितः प्रणिधानाद् गुरुर् आश्रमस्थितः ।</s-l><s-l>अभिषङ्गजडं विजज्ञिवान् इति शिष्येण किलान्वबोधयत् ॥</s-l></s-lg>
<s-lg>
<s-l>असमाप्तविधिर् यतो मुनिस् तव विद्वान् अपि तापकारणम् ।</s-l><s-l>न भवन्तम् उपस्थितः स्वयं प्रकृतौ स्थापयितुं कृतस्थितिः ॥</s-l></s-lg>
<s-lg>
<s-l>मयि तस्य सुवृत्त वर्तते लघुसंदेशपदा सरस्वती ।</s-l><s-l>शृणु विश्रुतसत्त्वसार तां हृदि चैनाम् उपधातुम् अर्हसि ॥</s-l></s-lg>
<s-lg>
<s-l>पुरुषस्य पदेष्व् अजन्मनः समतीतं च भवच् च भावि च ।</s-l><s-l>स हि निष्प्रतिघेन चक्षुषा त्रितयं ज्ञानमयेन पश्यति ॥</s-l></s-lg>
<s-lg>
<s-l>चरतः किल दुश्चरं तपस् तृणबिन्दोः परिशङ्कितः पुरा ।</s-l><s-l>प्रजिघाय समाधिबेदिनीं हरिर् अस्मै हरिणीं सुराङ्गनाम् ॥</s-l></s-lg>
<s-lg>
<s-l>स तपःप्रतिबन्धमन्युना प्रमुखाविष्कृतचारुविभ्रमाम् ।</s-l><s-l>अशपद् भव मानुषीति तां शमवेलाप्रलयोर्मिणा मुनिः ॥</s-l></s-lg>
<s-lg>
<s-l>भगवन् परवान् अयं जनः प्रतिकूलाचरितं क्षमस्व मे ।</s-l><s-l>इति चोपनतां क्षितिपृशं विवशा शापनिवृत्तिकारणम् ॥</s-l></s-lg>
<s-lg>
<s-l>क्रथकैशिकवंशसंभवा तव भूत्वा महिषी चिराय सा ।</s-l><s-l>उपलब्धवती दिवश् च्युतं विवशा शापनिवृत्तिकारणम् ॥</s-l></s-lg>
<s-lg>
<s-l>तद् अलं तदपायचिन्तया विपद् उत्पत्तिमताम् उपस्थिता ।</s-l><s-l>वसुधेयम् अवेक्ष्यतां त्वया वसुमत्या हि नृपाः कलत्रिणः ॥</s-l></s-lg>
<s-lg>
<s-l>उदये मदवाच्यम् उज्झता श्रुतम् आविष्कृतम् आत्मवत्तया ।</s-l><s-l>मनसस् तद् उपस्थिते ज्वरे पुनर् अक्लीबतया प्रकाश्यतां ॥</s-l></s-lg>
<s-lg>
<s-l>रुदता कुत एव सा पुनर् भवता नानुमृतापि लभ्यते ।</s-l><s-l>परलोकजुषां स्वकर्मभिर् गतयो भिन्नपथा हि देहिनाम् ॥</s-l></s-lg>
<s-lg>
<s-l>रुदितेन न सा निवर्तते नृप तत् तावद् अन्र्थकं तव ।</s-l><s-l>न भवान् अनुसंस्थितो ऽपि तां लभते कर्मवशा हि देहिनः ॥</s-l></s-lg>
<s-lg>
<s-l>अपशोकमनाः कुटुम्बिनीम् अनुगृह्णीष्व निवापदत्तिभिः ।</s-l><s-l>स्वजनाश्रु किलात्रिसंततं दहति प्रेतम् इति प्रचक्षते ॥</s-l></s-lg>
<s-lg>
<s-l>मरणं प्रकृतिः शरीरिणां विकृतिर् जीवितम् उच्यते बुधैः ।</s-l><s-l>क्षणम् अप्य् अवतिष्ठते श्वसन् यदि जन्तुर् ननु लाभवान् असौ ॥</s-l></s-lg>
<s-lg>
<s-l>अवगच्छति मूढचेतनः प्रियनाशं हृदि शल्यम् अर्पितम् ।</s-l><s-l>स्थिरधीस् तु तद् एव मन्यते कुशलद्वारतया समुद्धृतम् ॥</s-l></s-lg>
<s-lg>
<s-l>अवगच्छति मूढचेतनः श्रुत धृतसंयोगविपर्ययौ यदा ।</s-l><s-l>विरहः किम् इवानुतापयेद् वद बाह्यैर् विषयैर् विपश्चितम् ॥</s-l></s-lg>
<s-lg>
<s-l>न पृथग्जनवच् छुचो वशं वशिनाम् उत्तम गन्तुम् अर्हसि ।</s-l><s-l>द्रुमसानुमतां किम् अन्तरं यदि वायौ द्वितये ऽपि ते चलाः ॥</s-l></s-lg>
<s-lg>
<s-l>स तथेति विनेतुर् उदारमतेः प्रतिगृह्य वचो विससर्ज मुनिम् ।</s-l><s-l>तद् अलब्धपदं हृदि शोकघने प्रतियातम् इवान्तिकम् अस्य गुरोः ॥</s-l></s-lg>
<s-lg>
<s-l>तेनाष्टौ परिगमिताः समाः कथंचिद् बालत्वाद् अवितथसूनृतेन सूनोः ।</s-l><s-l>सादृश्यप्रतिकृतिदर्शनैः प्रियायाः स्वप्नेषु क्षणिकसमागम्तोसवैश् च ॥</s-l></s-lg>
<s-lg>
<s-l>तस्य प्रसह्य हृदयं किल शोकशङ्कुः प्लक्षप्ररोह इव सौधतलं बिभेद ।</s-l><s-l>प्राणान्तहेतुम् अपि तं भिषजाम् असाध्यं लाभं प्रियानुगमने त्वरया स मेने ॥</s-l></s-lg>
<s-lg>
<s-l>सम्यग्विनीतम् अथ वर्महरं कुमारम् आदिश्य रक्षणविधौ विधिवत् प्रजानाम् ।</s-l><s-l>रोगोपसृष्टतनुदुर्वसतिं मुमुक्षुः प्रायोपवेशनमतिर् नृपतिर् बभूव ॥</s-l></s-lg>
<s-lg>
<s-l>तीर्थे तोयव्यतिकरभवे जह्नुकन्यासर्य्वोर् देहत्यागाद् अमरगणनालेख्यम् आसाद्य सद्यः ।</s-l><s-l>पूर्वाकाराधिकतररुचा संगतः कान्तयासौ लीलागारेष्व् अरमत पुनर् नन्दनाभ्यन्तरेषु ॥</s-l></s-lg>
<s-lg>
<s-l>पितुर् अनन्तरम् उत्तर्कोसलान् समधिगम्य समाधिजितेन्द्रियः ।</s-l><s-l>दशरथः प्रशशास महारथो यमवताम् अवतां च धुरि स्थितः ॥</s-l></s-lg>
<s-lg>
<s-l>अधिगतं विधिवद् यद् अपालयत् प्रकृतिमण्डलम् आत्मकुलोचितम् ।</s-l><s-l>अभवद् अस्य ततो गुणवत्तरं सनगरं नगरन्ध्रकरौजसः ॥</s-l></s-lg>
<s-lg>
<s-l>उभयम् एव वदन्ति मनीषिणः समयवर्षितया कृतकर्मणाम् ।</s-l><s-l>वलनिषूदनम् अर्थ्पतिं च तं श्रमनुदं मनुदण्डहरान्वयम् ॥</s-l></s-lg>
<s-lg>
<s-l>जनपदे न गदः पदम् आदधाव् अभिभवः कुत एव सपत्नजः ।</s-l><s-l>क्षितिर् अभूत् फलवत्य् अजनन्दने शमरते ऽमरतेजसि पार्थिवे ॥</s-l></s-lg>
<s-lg>
<s-l>दशदिगन्तजिता रघुणा यथा श्रियम् अपुष्यद् अजेन ततः परम् ।</s-l><s-l>तम् अधिगम्य तथैव पुनर् बभौ न न मही ऽनम् अहीनपराक्रमम् ॥</s-l></s-lg>
<s-lg>
<s-l>समतया वसुवृटिविसर्जनैर् नियमनाद् असतां च नराधिपः ।</s-l><s-l>अनुययौ यमपुण्यजनेश्वरौ सवरुणाव् अरुणाग्रसरं रुचा ॥</s-l></s-lg>
<s-lg>
<s-l>न मृगयाभिरतिर् न दुरोदरं न च शशिप्रतिमाभरणं मधु ।</s-l><s-l>तम् उदयाय न वा नवयौवना प्रियतमा यतमानम् अपाहरा ॥</s-l></s-lg>
<s-lg>
<s-l>न कृपणा प्रभवत्य् अपि वासवे न वितथा परिहासकथास्व् अपि ।</s-l><s-l>न च सपत्नजनेष्व् अपि तेन वाग् अपरुषा परुषाक्षरम् ईरिता ॥</s-l></s-lg>
<s-lg>
<s-l>उदयम् अस्तमयं च रघूद्वहाद् उभयम् आनशिरे वसुधाधिपाः ।</s-l><s-l>स हि निदेशम् अलङ्घयताम् अभूत् सुहृद् अयोहृदयः प्रतिगर्जताम् ॥</s-l></s-lg>
<s-lg>
<s-l>अजयद् एकरथेन स मेदिनीम् उदधिनेमिम् अधिज्यशरासनः ।</s-l><s-l>जयम् अघोषयद् अस्य तु केवलं गजवती जवतीरहया चमूः ॥</s-l></s-lg>
<s-lg>
<s-l>जघननिर्विषयीकृतमेखलान् अनुचिताश्रुविलुप्तविशेषकान् ।</s-l><s-l>स रिपुदारगणान् अकरोद् बलाद् अनलकान् अलकाधिपविक्रमः ॥</s-l></s-lg>
<s-lg>
<s-l>अवनिम् एकरथेन वरूथिना जितवतः किल तस्य धनुर्भृतः ।</s-l><s-l>विजयदुन्दुभितां ययुर् अर्णवा घनरवा नरवाहनसंपदः ॥</s-l></s-lg>
<s-lg>
<s-l>शमितपक्षबलः शितकोटिना शिखरिणां कुलिशेन पुरंदरः ।</s-l><s-l>स सारवृष्टिमुचा धनुषा द्विषां स्वनवता नवतामरसाननः ॥</s-l></s-lg>
<s-lg>
<s-l>स्फुरितकोटिसहस्रमरीचिना समचिनोत् कुलिशेन हरिर् यशः ।</s-l><s-l>स धनुषा युधि सायकवर्षिणा स्वनवता नवतामरसाननः ॥</s-l></s-lg>
<s-lg>
<s-l>चरणयोर् नखरागसमृद्धिभिर् मुकुटरत्नमरीचिभिर् अस्पृशन् ।</s-l><s-l>स धनुषा युधि सायकवर्षिणा शतमखं तम् अखण्डितपौरुषम् ॥</s-l></s-lg>
<s-lg>
<s-l>निववृते स महार्णवरोधसः सचिवकारितबालसुताञ्जलीन् ।</s-l><s-l>समनुकम्प्य सपत्नपरिग्रहान् अनलकान् अलकानवमां पुरीम् ॥</s-l></s-lg>
<s-lg>
<s-l>उपगतो ऽपि च मण्डलनाभिताम् अनुदितान्यसितातपवारणः ।</s-l><s-l>अजितम् अस्ति नृपास्पदम् इत्य् अभूद् अनलसो ऽनलसोमसमद्युतिः ॥</s-l></s-lg>
<s-lg>
<s-l>क्रतुषु तेन विसर्जितमौलिना भुजसमाहृतदिग्वसुना कृताः ।</s-l><s-l>कनकयूपसमुच्छ्रयशोभिनो वितमसा तमसारस्यूतटाः ॥</s-l></s-lg>
<s-lg>
<s-l>अजिनदण्डभृतं कुशमेखलां यतगिरं मृगशृङ्गपरिग्रहाम् ।</s-l><s-l>अधिवसंस् तनुम् अध्वरदीक्षिताम् असम्भासम् अभासयद् ईश्वरः ॥</s-l></s-lg>
<s-lg>
<s-l>अवभृतप्रयतो नियतेन्द्रियः सुरसमाजसमाक्रमणोचितः ।</s-l><s-l>नमयति स्म स केवलम् उन्नतं वनमुचे नमुचेर् अरये शिरः ॥</s-l></s-lg>
<s-lg>
<s-l>तम् अपहाय ककुत्स्थकुलोद्भवं पुरुषम् आत्मभुवं च पतिव्रता ।</s-l><s-l>नृपतिम् अन्यम् असेवत देवता सकमला कम् अलाघवम् अर्थिषु ॥</s-l></s-lg>
<s-lg>
<s-l>स किल संयुगमूर्ध्नि सहायतां मघवतः प्रतिपद्य महारथः ।</s-l><s-l>स्वभुजवीर्यम् अगापयद् उच्छ्रितं सुरवधूर् अवधूतभयाः शरैः ॥</s-l></s-lg>
<s-lg>
<s-l>असकृद् एकरथेन तरस्विना हरिहयाग्रसरेण धनुर्भृता ।</s-l><s-l>दिनकराभिमुखा रणरेणवो रुरुधिरे रुधिरेण सुरद्विषाम् ॥</s-l></s-lg>
<s-lg>
<s-l>तम् अलभन्त पतिं पतिदेवताः शिखरिणां इव सागरम् आपगाः ।</s-l><s-l>मगधकोसलकेकयशसिनां दुहितरो ऽहितरोपितमार्गणम् ॥</s-l></s-lg>
<s-lg>
<s-l>प्रियतमाभिर् असौ तिऋभिर् बभौ तिसृभिर् एव भुवं सह शक्तिभिः ।</s-l><s-l>उपगतो विनिनीषुर् इव प्रजा हरिहयो ऽरिहयोगविचक्षणः ॥</s-l></s-lg>
<s-lg>
<s-l>अथ समाववृते कुसुमैर् नवैस् तम् इव सेवितुम् एकनराधिपम् ।</s-l><s-l>यमकुबेर्जलेश्वरवज्रिणां समधुरं मधुर् अञ्चितविक्रमम् ॥</s-l></s-lg>
<s-lg>
<s-l>जिगमिषुर् धनदाध्युषितां दिशं रथयुजा परिवर्तितवाहनः ।</s-l><s-l>दिनमुखानि रविर् हिमनिर्ग्रहैर् विमलयन् मलयं नगम् अत्यजत् ॥</s-l></s-lg>
<s-lg>
<s-l>हिमविवर्णितचन्दनपल्लवं विरहयन् मलयाद्रिम् उदङ्मुखः ।</s-l><s-l>विहगयोः कृपयेव शनैर् ययौ रविर् अहर्विरहध्रुवभेदयोः ॥</s-l></s-lg>
<s-lg>
<s-l>कुसुमजन्म ततो नवपल्लवास् तदनु षट्पदकोकिलकूजितम् ।</s-l><s-l>इति यथाक्रमम् आविरभून् मधुर् द्रुमवतीम् अवतीर्य वनस्थलीम् ॥</s-l></s-lg>
<s-lg>
<s-l>सुरभिसंगमजं वनमालया नवपलाशम् अधार्यत भङ्गुरम् ।</s-l><s-l>रमणदत्तम् इवार्द्रनखक्षतं प्रमदया मदयापितलज्जया ॥</s-l></s-lg>
<s-lg>
<s-l>उपहितं शिशिरापगमश्रिया मुकुलजालम् अशोभत किंशुके ।</s-l><s-l>प्रणयिनीव नखक्षतमण्डनं प्रमदया मदयापितलज्जया ॥</s-l></s-lg>
<s-lg>
<s-l>परभृता मदनक्षतचेतसां प्रियसखी लघुवाग् इव योषिताम् ।</s-l><s-l>प्रियतमान् अकरोत् कलहान्तरे मृदुरवा दुरवापसमागमान् ॥</s-l></s-lg>
<s-lg>
<s-l>व्रणगुरुप्रमदाधरदुःसहं जघननिर्विषयीकृतमेखलम् ।</s-l><s-l>न खलु तावद् अशेषम् अपोहितुं रविर् अलं विरलं कृतवान् हिमम् ॥</s-l></s-lg>
<s-lg>
<s-l>विशदचन्द्रकरं सुखमारुतं कुसुमितद्रुमम् उन्मदकोकिलम् ।</s-l><s-l>तद् उपभोगरसं हिमवर्षिणः परम् ऋतोर् विरलं कृतवान् हिमम् ॥</s-l></s-lg>
<s-lg>
<s-l>अभिनयान् परिचेतुम् इवोद्यता मलयमारुतकम्पितपल्लवा ।</s-l><s-l>अमदयत् सहकारलता मनः सकलिका कलिकामजिताम् अपि ॥</s-l></s-lg>
<s-lg>
<s-l>नयगुणोपचिताम् इव भूपतेः सदुपकारफलां श्रियम् अर्थिनः ।</s-l><s-l>अभिययुः सरसो मधुसंभृतां कमलिनीम् अलिनीरपत्रिणः ॥</s-l></s-lg>
<s-lg>
<s-l>दशनचन्द्रिकया व्यभासितं हसितम् आसवगन्धि मधोर् इव ।</s-l><s-l>बकुलपुष्पम् असेव्यत षट्पदैः शुचिरसं चिरसंचितम् ईप्सुभिः ॥</s-l></s-lg>
<s-lg>
<s-l>कुसुमम् एव न केवलम् आर्तवं नवम् अशोकतरोः स्मरदीपनम् ।</s-l><s-l>किसलयप्रसवो ऽपि विलासिनां मदयिता दयिताश्रवणार्पितः ॥</s-l></s-lg>
<s-lg>
<s-l>विरचिता मधुनोपवन्श्रियाम् अभिनवा इव पत्त्रविशेषकाः ।</s-l><s-l>मधुलिहां मधुदानविशारदाः कुरबका रवकारणतां ययुः ॥</s-l></s-lg>
<s-lg>
<s-l>सुवदनावदनासवसंभृतस् तदनुवादिगुणः कुसुमोद्गमः ।</s-l><s-l>मधुकरैर् अकरोन् मधुलोलुपैर् बकुलम् आकुलम् आयतपङ्क्तिभिः ॥</s-l></s-lg>
<s-lg>
<s-l>सुवदनावदनासवसंभृतस् तदनुवादिगुणः कुसुमोद्गमः ।</s-l><s-l>इति दयात इवाभवद् आयता न रजनी रजनीशवती मधौ ॥</s-l></s-lg>
<s-lg>
<s-l>प्रथमम् अन्यभृताभिर् उदीरिताः प्रविरला इव मुग्धवधूकथाः ।</s-l><s-l>सुरभिगन्धिषु शुश्रुविरे गिरः कुसुमितासु मिता वनराजिषु ॥</s-l></s-lg>
<s-lg>
<s-l>श्रुतिसुखभ्रमरस्वनगीतयः कुसुमकोमलदन्तरुचो बभुः ।</s-l><s-l>उपवनान्तलताः पवनाहतैः किसलयैः सलयैर् इव पाणिभिः ॥</s-l></s-lg>
<s-lg>
<s-l>ललितविभ्रमबन्धविचक्षणं सुरभिगन्धपराजितकेसरम् ।</s-l><s-l>पतिषु निर्विविशुर् मधुम् अङ्गनाः स्मरसखं रसखण्डनवर्जितम् ॥</s-l></s-lg>
<s-lg>
<s-l>तिलकमस्तकहर्म्यकृतास्पदैः कुसुममध्वनुषङ्गसुगन्धिभिः ।</s-l><s-l>कलम् अगीयत भृङ्गविलासिनां स्मरयुतैर् अयुतैर् अबलासखैः ॥</s-l></s-lg>
<s-lg>
<s-l>शुशुभिरे स्मितचारुतराननाः स्त्रिय इव श्लथशिञ्जितमेखलाः ।</s-l><s-l>विकचतामरसा गृहदीर्घिका मदकलोदकलोलविहंगमाः ॥</s-l></s-lg>
<s-lg>
<s-l>लघयति स्म न पत्यपराधजं न सहकारतरुस् तरुणीधृतम् ।</s-l><s-l>कुसुमितो नमितो ऽलिभिर् उन्मदैः स्मरसमाधिसमाधिकरोषितम् ॥</s-l></s-lg>
<s-lg>
<s-l>उपययौ तनुतां मधुखण्डिता हिमकरोदयपाण्डुमुखच्छविः ।</s-l><s-l>सदृशम् इष्टसमागमनिर्वृतिं वनितया ऽनितया रजनीवधूः ॥</s-l></s-lg>
<s-lg>
<s-l>अपतुषारतया विशदप्रभैः सुरतराग परिश्रमनोदिभिः ।</s-l><s-l>कुसुमचापम् अतेजयद् अंशुभिर् हिमकरो मकरोजितकेतनम् ॥</s-l></s-lg>
<s-lg>
<s-l>हुतहुताशनदीप्ति वन्श्रियः प्रतिनिधिः कनकाभरणस्य यत् ।</s-l><s-l>युवतयः कुसुमं दधुर् आहितं तद् (?) अलके दलकेसरपेशलम् ॥</s-l></s-lg>
<s-lg>
<s-l>अलिभिर् अञ्जनबिन्दुमओहरैः कुसुमपङ्क्तिनिपातिभिर् अङ्कितः ।</s-l><s-l>न खलु शोबहयित् स्म वनस्थलीं न तिलकस् तिलकः प्रमदाम् इव ॥</s-l></s-lg>
<s-lg>
<s-l>अमदयन् मद्घुगन्धसनाथया किसलयाधरसंगतया मनः ।</s-l><s-l>कुसुमसंभ्ट्तया नवमल्लिका स्मितरुचा तरुचारुविलासिनी ॥</s-l></s-lg>
<s-lg>
<s-l>अनलसान्यभृता ऽनलसान् मनः कमलधूलिभृता मरुतेरिता ।</s-l><s-l>कुसुमभारनताध्वगयोषिताम् असमशोकम् अशोकलता ऽकरोत् ॥</s-l></s-lg>
<s-lg>
<s-l>अरुणरागनिषेधिभिर् अंशुकैः श्रवणलब्धपदैश् च यवाङ्कुरैः ।</s-l><s-l>परभृताविरुतैश् च विलासिनः स्मरबलैर् अबलैकरसाः कृताः ॥</s-l></s-lg>
<s-lg>
<s-l>उपचितावयवा शुचिभिः कणैर् अलिकदम्बकयोगम् उपेयुषी ।</s-l><s-l>सदृशकान्तिर् अलक्ष्यत मञ्जरी तिलकजा ऽलकजालकमौक्तिकैः ॥</s-l></s-lg>
<s-lg>
<s-l>ध्वजपटं मदनस्य धनुर्भृतश् छविकरं मुखचूर्णम् ऋतुश्रियः ।</s-l><s-l>कुसुमकेसररेणुम् अलिव्रजाः सपवनोपवनोत्थितम् अन्वयुः ॥</s-l></s-lg>
<s-lg>
<s-l>अनुभवन् नवदोलम् ऋतूत्सवं पटुर् पै प्रियकण्ठजिगृक्षया ।</s-l><s-l>अनयद् आसनरज्जुपरिग्रहे भुजलतां जडताम् अबलाजनः ॥</s-l></s-lg>
<s-lg>
<s-l>त्यजत मानम् अलं बत बिग्रहैर् न पुनर् एति गतं चतुरं वयः ।</s-l><s-l>परभृताभिर् इतीव निवेदिते स्मरमते रमते स्म वधूजनः ॥</s-l></s-lg>
<s-lg>
<s-l>अथ यथासुखम् आर्तवम् उत्सवं समनुभूय विलासवतीसखः ।</s-l><s-l>नरपतिश् चकमे मृगयारतिं स मधुमन्मधुमन्मथसंनिभः ॥</s-l></s-lg>
<s-lg>
<s-l>परिचयं चलक्ष्यनिपातने भयरुषोश् च तदिङ्गितबोधनम् ।</s-l><s-l>श्रमजयात् प्रगुणां च करोत्य् असौ तनुम् अतो ऽनुमतः सचिवैर् ययौ ॥</s-l></s-lg>
<s-lg>
<s-l>मृगवनोपगमक्षमवेषभृद् विपुलकण्ठनिषक्तशरासनः ।</s-l><s-l>गगनम् अश्वखुरोद्धुत रेणुभिर् नृसविता सवितानम् इवाकरोत् ॥</s-l></s-lg>
<s-lg>
<s-l>ग्रथितमौलिर् असौ वनमालया तरु पलाशसवर्णतनुच्छदः ।</s-l><s-l>तुरगवल्गनचण्चलकुण्डलो विरुरुचे रुरुचेष्टितभूमिषु ॥</s-l></s-lg>
<s-lg>
<s-l>तनुलताविनिवेशितविग्रहा भ्रमरसंक्रमितेक्षणवृत्तयः ।</s-l><s-l>ददृषुर् अध्वनि तं वनदेवताः सुनयनं नयनन्दितकोसलम् ॥</s-l></s-lg>
<s-lg>
<s-l>श्वगण्वागुरिकैः प्रथमास्थितं व्यपगतानलदस्यु विवेश सः ।</s-l><s-l>स्थिरतुरंगमभूमि निपानवन् मृगवयोगवयोपचितं वनम् ॥</s-l></s-lg>
<s-lg>
<s-l>अथ नभस्य इव त्रिदशायुधं कनकपिङ्गतडिद्गुणसंयुतम् ।</s-l><s-l>धनुर् रधिज्यम् अनाधिर् उपाददे नरवरो रवरोषितकेसरी ॥</s-l></s-lg>
<s-lg>
<s-l>तस्य स्तनप्रणयिभिर् मुहुर् एणशावैर् व्याहन्यमानहरिणीगमनं पुरस्तात् ।</s-l><s-l>आविर्बभूव कुशगर्भमुखं मृगाणां यूथं तदग्रसरगर्वितकृष्नसारम् ॥</s-l></s-lg>
<s-lg>
<s-l>तत् प्रार्थितं जवन्वाजिगतेन राज्ञा तूणीमुखोद्धृतशरेण विशीर्णपङ्क्ति ।</s-l><s-l>श्यामीचकार वनम् आकुलदृश्टिपातैर् वतेरितोत्पलदलप्रकरैर् इवाम्भः ॥</s-l></s-lg>
<s-lg>
<s-l>लक्ष्यीकृतस्य हरिणस्य हरिप्रभावः प्रेक्ष्य स्थितां सहचरीं व्यवधाय देहम् ।</s-l><s-l>आकर्णकृष्टम् अपि कामितया स धन्वी बाणं कृपामृधुमनाः प्रतिसंजहार ॥</s-l></s-lg>
<s-lg>
<s-l>तस्यापरेष्व् अपि मृगेषु शरान् मुमुक्षोः कर्णान्तम् एत्य बिभिदे निबिडो ऽपि मुष्टिः ।</s-l><s-l>त्रासातिमात्रचटुलैः स्मरयत्सु नेत्रैः प्रौढप्रियानयनविभ्रमचेष्टितानि ॥</s-l></s-lg>
<s-lg>
<s-l>उत्तस्थुषः शिशिरपल्वलपङ्कमध्यान् मुस्ताप्ररोहकवलावयवानुकीर्णम् ।</s-l><s-l>जग्राह स द्रुतवराहकुलस्य मार्गं सुव्यक्तम् आर्द्रपदपङ्क्तिभिर् आयताभिः ॥</s-l></s-lg>
<s-lg>
<s-l>तं वाहनाद् अवनतोत्तरकायम् ईषद् विध्यन्तम् उद्धतसटाः प्रतिहन्तुम् ईषुः ।</s-l><s-l>नात्मानम् अस्य विविदुः सहसा वराहा वृकेषु विद्धम् इषुभिर् जघनाश्रयेषु ॥</s-l></s-lg>
<s-lg>
<s-l>तेनाभिघातरभसस्य विकृष्य पत्त्री वन्यस्य नेत्रविवरे महिषस्य मुक्तः ।</s-l><s-l>निर्भिद्य विग्रहम् अशोणितलिप्तपुङ्खस् तं पातयां प्रथमम् आस पपात पश्चात् ॥</s-l></s-lg>
<s-lg>
<s-l>प्रायो विषाणपरिमोषलघूत्तमाङ्गान् खड्गांश् चकार नृपतिर् निशितैः क्षुरप्रैः ।</s-l><s-l>शृण्गं स दृप्तविनयाधिकृतः परेषाम् अभ्युच्छ्रितं न ममृषे न तु दीर्घम् आयुः ॥</s-l></s-lg>
<s-lg>
<s-l>व्याघ्रान् अभीर् अभिमुखोपतितान् गुहाभ्यः फुल्लासनाग्रविटपान् इव वायुरुग्णान् ।</s-l><s-l>शिक्षाविशेषलघुहस्ततया निमेषात् तूणीचकार शरपूरितवक्त्ररन्ध्रान् ॥</s-l></s-lg>
<s-lg>
<s-l>निर्घातोग्रैः कुञ्जलीनाञ् जिघांसुर् ज्यानिर्घोषैः क्षोभयाम् आस सिंहान् ।</s-l><s-l>नूनं तेषाम् अभ्यसूयापरो ऽभूद् वीर्योदग्रे राजशब्दे मृगेषु ॥</s-l></s-lg>
<s-lg>
<s-l>तान् हत्वा गजकुलबद्धतीव्रवैरान् काकुत्स्थः कुटिलनखाग्रलग्नमुक्तान् ।</s-l><s-l>आत्मानं रणकृतकर्मणां गजानाम् आनृण्यं गतम् इव मार्गणैर् अमंस्त ॥</s-l></s-lg>
<s-lg>
<s-l>तान् हत्वा गजकुलबद्धतीव्रवैरान् काकुत्स्थः कुटिलनखाग्रलग्नमुक्तान् ।</s-l><s-l>आत्मानं रणकृतकर्मणां गजानाम् आनृण्यं गतम् इव मार्गणैर् अमंस्त ॥</s-l></s-lg>
<s-lg>
<s-l>चमरान् परितः प्रवर्तिताश्वः क्वचिद् आकर्णविकृष्टभल्लवर्षी ।</s-l><s-l>नृपतीन् इव तान् वियोज्य सद्यः सितवालव्यजनैर् जगाम शान्तिम् ॥</s-l></s-lg>
<s-lg>
<s-l>अपि तुरगसमीपाद् उत्पतन्तं मयूरं न स रुचिरकलापं बाणलक्ष्यी चकार ।</s-l><s-l>सपदि गतमनस्कश् चित्रमाल्यानुकीर्णे रतिविगलितबन्धे केशपाशे प्रियायाः ॥</s-l></s-lg>
<s-lg>
<s-l>तस्य कर्कशविहार्संभवं स्वेदम् आननविलग्नजालकम् ।</s-l><s-l>आचचाम सतुषारशीकरो भिन्नपल्लवपुटो वनानिलः ॥</s-l></s-lg>
<s-lg>
<s-l>इति विस्मृतान्यकरणीयम् आत्मनः सचिवावलम्बितधुरं नराधिपम् ।</s-l><s-l>परिवृद्धरागम् अनुभन्धसेवया मृगया जहार चतुरेव कामिनी ॥</s-l></s-lg>
<s-lg>
<s-l>स ललितकुसुमप्रवालशय्यां ज्वलितमहौषधिदीपिकासनाथाम् ।</s-l><s-l>नरपतिर् अतिवाहयां बभूव क्वचिद् असमेतपरिच्छदस् त्रियामाम् ॥</s-l></s-lg>
<s-lg>
<s-l>उषसि स गजयूथकर्णतालैः पटुपटधवनिभिर् विनीतनिद्रः ।</s-l><s-l>अरमत मधुराणि तत्र शृण्वन् विहगविकूजितबन्दिमङ्गलानि ॥</s-l></s-lg>
<s-lg>
<s-l>अथ जातु रुरोर् गृहीतवर्त्मा विपिने पार्श्वचरैर् अलक्ष्यमाणः ।</s-l><s-l>श्रमफेनमुचा तपस्विगाढां तमसां प्राप नदीं तुरंगमेण ॥</s-l></s-lg>
<s-lg>
<s-l>कुम्भपूरणभवः पटुर् उच्चैर् उच्चचार नन्दो ऽम्भसि तस्याः ।</s-l><s-l>तत्र स द्विरदबृंहितशङ्की शब्दपातिनम् इषुं विससर्ज ॥</s-l></s-lg>
<s-lg>
<s-l>नृपतेः प्रतिषिद्धम् एव तत् कृतवान् पङ्क्तिरथो विलङ्घ्य यत् ।</s-l><s-l>अपथे पदम् अर्पयन्ति हि श्रुतवन्तो ऽपि रजोनिमीलिताः ॥</s-l></s-lg>
<s-lg>
<s-l>हा तातेति क्रन्दितम् आकर्ण्य विषण्णस् तस्यान्विष्यन् वेतसगूढं प्रभवं सः ।</s-l><s-l>शल्यप्रोतं प्रेक्ष्य सकुम्भं मुनिपुत्रं तापाद् अन्तःशल्य इवासीत् क्शितिपो ऽपि ॥</s-l></s-lg>
<s-lg>
<s-l>तेनावतीर्य तुरगात् प्रथितान्ग्वयेन पृष्टान्वयः स जलकुम्भनिषण्णदेहः ।</s-l><s-l>तस्मै द्विजेतरतपस्विसुतं स्खलद्भिर् आत्मानम् अक्षरपदैः कथयां बभूव ॥</s-l></s-lg>
<s-lg>
<s-l>तच्चोदितः च तम् अनुद्ध्रृतशल्यम् एव पित्रोः सकाशम् अवसन्नदृशोर् निनाय ।</s-l><s-l>ताभ्यां तथागतम् उपेत्य तम् एकपुत्रम् अज्ञानतः स्वचरितं नृपतिः शशंस ॥</s-l></s-lg>
<s-lg>
<s-l>तौ दंपती बहु विलप्य शिशोः प्रहर्त्रा शल्यं निखातम् उदहारयताम् उरस्तः ।</s-l><s-l>सो ऽभूत् परासुर् अथ भूमिपतिं शशाप हस्तार्पितैर् नयन्वारिभिर् एव वृद्धः ॥</s-l></s-lg>
<s-lg>
<s-l>दिष्टान्तम् आप्स्यति भवान् अपि पुत्रशोकाद् अन्ते वयस्य् अहम् इवेति तम् उक्तवन्तम् ।</s-l><s-l>आक्रान्तपूर्वम् इव मुक्तविषं भुजंगं प्रोवाच कोसलपतिः प्रथमापराद्धः ॥</s-l></s-lg>
<s-lg>
<s-l>शापो ऽप्य् अदृष्टतनयाननपद्मशोभे सानुग्रहो भगवता मयि पातितो ऽयम् ।</s-l><s-l>कृष्यां दहन्न् अपि खलु क्षितिम् इन्धनेद्धो बीजप्ररोहजननीं ज्वलनः करोति ॥</s-l></s-lg>
<s-lg>
<s-l>इत्थं गते गतघृणः किम् अयं विधत्तां वध्यस् तवेत्य् अभितिते वसुधाधिपेन ।</s-l><s-l>एधान् हुताशनवतः स मुनिर् ययाचे पुत्रं परासुम् अनुगन्तुमनाः सदारः ॥</s-l></s-lg>
<s-lg>
<s-l>प्रातानुगः सपदि शासनम् अस्य राजा संपाद्य पातकविलुप्तधृतिर् निवृत्तः ।</s-l><s-l>अन्तर्निविष्टपदम् आत्मविनाशहेतुं शापं दधज् ज्वलनम् और्वम् इवाम्बुराशिः ॥</s-l></s-lg>
<s-lg>
<s-l>तदर्थम् अर्थज्ञगते गतत्रपः किम् एष ते वध्यजनो ऽनुसिष्ठतु ।</s-l><s-l>स वह्निसंस्कारम् अयाचतात्मनः सदारसूनोर् विदधे च तन् नृपः ॥</s-l></s-lg>
<s-lg>
<s-l>समेयिवान् रघुवृषभः स्वसैनिकैः स्वमन्दिरं शिथिलधृतिर् निवर्तितः ।</s-l><s-l>मनोगतं गुरुं ऋषिशापम् उद्वहन् क्षयानलं जलधिर् इवान्तकास्पदम् ॥</s-l></s-lg>
<s-lg>
<s-l>वागर्थाव् इव संपृक्तौ वागर्थप्रतिपत्तये ।</s-l><s-l>जगतः पितरौ वन्दे पार्वतीपरमेश्वरौ ॥</s-l></s-lg>
<s-lg>
<s-l>क्व सूर्यप्रभवो वंशः क्व चाल्पविषया मतिः ।</s-l><s-l>तितीर्षुर् दुस्तरम् मोहाद् उडुपेनास्मि सागरम् ॥</s-l></s-lg>
<s-lg>
<s-l>मन्दः कवियशः प्रार्थी गमिष्याम्य् उपहास्यताम् ।</s-l><s-l>प्रांशुलभ्ये फले लोभाद् उद्बाहुर् इव वामनः ॥</s-l></s-lg>
<s-lg>
<s-l>अथ वा कृतवाग्द्वारे वंशे ऽस्मिन् पूर्वसूरिभिः ।</s-l><s-l>मणौ वज्रसमुत्कीर्णे सूत्रस्येवास्ति मे गतिः ॥</s-l></s-lg>
<s-lg>
<s-l>सो ऽहम् आजनमशुद्धानाम् आफलोदयकर्मणाम् ।</s-l><s-l>आसमुद्रक्षितीशानाम् आनाकरथवर्त्मनाम् ॥</s-l></s-lg>
<s-lg>
<s-l>यथाविधिहुताग्नीनां यथाकामार्चितार्थिनाम् ।</s-l><s-l>यथापराधदण्डानां यथाकालप्रभोधिनाम् ॥</s-l></s-lg>
<s-lg>
<s-l>त्यागाय संभृतार्थानां सत्याय मितभाषिणाम् ।</s-l><s-l>यशसे विजिगीषुणां प्रजायै गृहमेन्धिनाम् ॥</s-l></s-lg>
<s-lg>
<s-l>शैशवे ऽभ्यस्तविद्यानां यौवने विषयैषिणाम् ।</s-l><s-l>वार्ध्हके मुनिवृत्तीनां योगेनान्ते तनुत्यजाम् ॥</s-l></s-lg>
<s-lg>
<s-l>रघूणाम् अन्वयं वक्ष्ये तनुवाग्विभवो ऽपि सन् ।</s-l><s-l>तद्गुणैः कर्णम् आगत्य चापलाय प्रचोदितः ॥</s-l></s-lg>
<s-lg>
<s-l>तं सन्तः श्रोतुम् अर्हन्ति सदसद्व्यक्तिहेतवः ।</s-l><s-l>हेम्नः संलक्ष्यते ह्य् अग्नौ विशुद्धिः श्यामिकापि वा ॥</s-l></s-lg>
<s-lg>
<s-l>वैवसतो मनुर् नाम माननीयो मनीषिणाम् ।</s-l><s-l>आसीन् महीक्षिताम् आद्यः प्रणवश् छन्दसाम् इव ॥</s-l></s-lg>
<s-lg>
<s-l>तदन्वये शुद्धिमति प्रसूतः शुद्धिमत्तरः ।</s-l><s-l>दिलीप इति राजेन्दुर् इन्दुः क्षीरनिधाव् इव ॥</s-l></s-lg>
<s-lg>
<s-l>व्यूढोरस्को वृषस्कन्धः शालप्रांशुर् महाभुजः ।</s-l><s-l>आत्मकर्मक्षमं देहं क्षात्रो धर्म इवाश्रितः ॥</s-l></s-lg>
<s-lg>
<s-l>सर्वातिरितसारेण सर्वतेजोऽभिभाविना ।</s-l><s-l>स्थितः सर्वोन्नतेनोर्वीं क्रान्त्वा मेरुर् इवात्मना ॥</s-l></s-lg>
<s-lg>
<s-l>आकारसदृशप्रज्ञः प्रज्ञया सदृशागमः ।</s-l><s-l>आगमैः सदृशारम्भ[ः] आरम्भसदृशोदयः ॥</s-l></s-lg>
<s-lg>
<s-l>भीमकान्तैर् नृपगुणैः स भभूवोपजीविनाम् ।</s-l><s-l>अधृष्यश् चाभि गम्यश् च याधोरत्नैर् इवार्णवः ॥</s-l></s-lg>
<s-lg>
<s-l>रेखामात्रम् अपि क्षुण्णाद् आ मनोर् वर्त्मनः परम् ।</s-l><s-l>न व्यतीयुः प्रजास् तस्य नियन्तुर् नेमिवृत्तयः ॥</s-l></s-lg>
<s-lg>
<s-l>प्रजानाम् एव भूत्य् अर्थं स ताब्य्हो बलिम् अग्रहीत् ।</s-l><s-l>सहस्रगुणम् उत्स्रष्टुम् आदत्ते हि रसं रविः ॥</s-l></s-lg>
<s-lg>
<s-l>सेना परिच्छदस् तस्य द्वयम् एवार्थसाधनम् ।</s-l><s-l>शास्त्रेष्व् अकुण्ठिता बुद्धिर् मौर्वी धनुषि चातता ॥</s-l></s-lg>
<s-lg>
<s-l>तस्य संवृतमन्त्रस्य गूधाकारेङ्गितस्य च ।</s-l><s-l>फलानुमेयाः प्रारम्भाः संस्काराः प्राक्तना इव ॥</s-l></s-lg>
<s-lg>
<s-l>जुगोपात्मानम् अत्रस्तो भेजे धर्मम् अनातुरः ।</s-l><s-l>अगृध्नुर् आददे सो ऽर्थम् असक्तः सुखम् अन्वभूत् ॥</s-l></s-lg>
<s-lg>
<s-l>ज्ञाने मौनं क्षमा शक्तौ त्यागे श्लाघाविपर्ययः ।</s-l><s-l>गुणा गुणानुबन्धित्वात् तस्य सप्रसवा इव ॥</s-l></s-lg>
<s-lg>
<s-l>अनाकृष्टस्य विषयैर् विद्यानां पारदृश्वनः ।</s-l><s-l>तस्य धर्मरतेर् आसीद् वृद्धत्वं जरसा विना ॥</s-l></s-lg>
<s-lg>
<s-l>प्रजानां विनयाधानाद् रक्षणाद् भरणाद् अपि ।</s-l><s-l>स पिता पितरस् तासां केवलं जन्महेतवः ॥</s-l></s-lg>
<s-lg>
<s-l>स्थित्यै दण्डयतो दण्ड्यान् परिणेतुः प्रसूतये ।</s-l><s-l>अप्य् अर्थकामौ तस्यास्तां धर्म एव मनीषिणः ॥</s-l></s-lg>
<s-lg>
<s-l>दुधोह गां स यज्ञाय सस्याय मघवा दिवम् ।</s-l><s-l>संपद्विनिमयेनोभौ दधतुर् भुवनद्वयम् ॥</s-l></s-lg>
<s-lg>
<s-l>न किलानुययुस् तस्य राजानो रक्षितुर् यशः ।</s-l><s-l>व्यावृत्त यत् परस्वेभ्यः श्रुतौ तस्करता स्थिता ॥</s-l></s-lg>
<s-lg>
<s-l>द्वेष्यो ऽपि संमतः शिष्टस् तस्यार्तस्य यथौषधम् ।</s-l><s-l>त्वाज्यो दुष्टः प्रियो ऽप्य् आसीद् अङ्गुलीवोरगक्षता ॥</s-l></s-lg>
<s-lg>
<s-l>तं वेधा विदधे नूनं महाभूतसमाधिना ।</s-l><s-l>तथा हि सर्वे तस्यासन् परार्थैकफला गुणाः ॥</s-l></s-lg>
<s-lg>
<s-l>स वेलावप्रवलयां परिखीकृतसागराम् ।</s-l><s-l>अनन्याशासनाम् उर्वीं शशासैकपुरीम् इव ॥</s-l></s-lg>
<s-lg>
<s-l>तस्य दाक्षिण्यरुढेन नाम्ना मगधवंशजा ।</s-l><s-l>पत्नी सुदक्षिणेत्य् आसीद् अध्वरस्येव दक्षिणा ॥</s-l></s-lg>
<s-lg>
<s-l>कलत्रवन्तम् आत्मानम् अवरोधे महत्य् अपि ।</s-l><s-l>तया मेने मनस्विन्या लक्ष्म्या च वसुधाधिपः ॥</s-l></s-lg>
<s-lg>
<s-l>तस्याम् आत्मानुरूपायाम् आत्मजन्मसमुत्सुकः ।</s-l><s-l>विलम्बितफलैः कालं स निनाय मनोरथैः ॥</s-l></s-lg>
<s-lg>
<s-l>संतानार्थाय विधये स्वभुजाद् अवतारिता ।</s-l><s-l>तेन धूर् जगतो गुर्वी सचिवेषु निचिक्षिपे ॥</s-l></s-lg>
<s-lg>
<s-l>गङ्गां भगीरथेनेव पूर्वेषां पावनक्षमाम् ।</s-l><s-l>इच्छता संततिं न्यस्ता तेन मन्त्रिषु कोसला ॥</s-l></s-lg>
<s-lg>
<s-l>अथाभ्यर्च्य विधातारं प्रयतौ पुत्रकाम्यया ।</s-l><s-l>तौ दंपती वसिष्ठस्य गुरोर् जग्मतुर् आश्रमम् ॥</s-l></s-lg>
<s-lg>
<s-l>स्निग्धगम्भीरनिर्घोषम् एकं स्यन्दनम् आस्थितौ ।</s-l><s-l>प्रावृषेण्यं पयोवाहं विद्युदैरावताव् इव ॥</s-l></s-lg>
<s-lg>
<s-l>मा भूद् आश्रमपीडेति परिमेयपुरःसरौ ।</s-l><s-l>अनुभावविशेषात् तु सेनापरिवृताव् इव ॥</s-l></s-lg>
<s-lg>
<s-l>सेव्यमानौ सुखस्पर्शैः शालनिर्यासगन्धिभिः ।</s-l><s-l>पुष्परेणूत्किरैर् वातैर् आधूतवनराजिभिः ॥</s-l></s-lg>
<s-lg>
<s-l>मनोऽभिरामाः शृण्वन्तौ रथनेमिस्वनोन्मुखैः ।</s-l><s-l>षड्जसंवादिनीः केका द्विधा भिन्नाः शिखण्डिभिः ॥</s-l></s-lg>
<s-lg>
<s-l>परपराक्षिसादृश्यम् अदूरोज्झितवर्त्मसु ।</s-l><s-l>मृगद्वन्द्वेषु पश्यन्तौ स्यन्दनाबद्धदृष्टिषु ॥</s-l></s-lg>
<s-lg>
<s-l>श्रेणीबन्धाद् वितन्वद्भिर् अस्तम्भां तोरणस्रजम् ।</s-l><s-l>सारसैः कलनिर्ह्राधैः क्वचिद् उन्नमिताननौ ॥</s-l></s-lg>
<s-lg>
<s-l>पवनस्यानुकूलत्वात् प्रार्थनासिद्धिशंसिनः ।</s-l><s-l>रजोभिस् तुरगोत्कीर्णैर् अस्पृष्टालवेष्टनौ ॥</s-l></s-lg>
<s-lg>
<s-l>सरसीष्व् अरविन्दानां वीचिविक्षोभशीतलम् ।</s-l><s-l>आमोदम् उपजिघ्रन्तौ स्वनिःश्वासानुकारिणम् ॥</s-l></s-lg>
<s-lg>
<s-l>ग्रामेष्व् आत्मविषृटेषु यूपचिह्नेषु यज्वनाम् ।</s-l><s-l>अमोघाः प्रतिगृह्णन्ताव् अर्घ्यानुपदम् आशिषः ॥</s-l></s-lg>
<s-lg>
<s-l>हैयंगवीनम् आदाय घोषवृद्धान् उपस्थितान् ।</s-l><s-l>नामधेयानि पृच्छन्तौ वन्यानां मार्गशाखिनाम् ॥</s-l></s-lg>
<s-lg>
<s-l>काप्य् अभिख्या तयोर् आसीद् व्रजतोः शुद्धवेषयोः ।</s-l><s-l>हिमनिर्मुक्तयोर् योगे चित्राचन्द्रम्सोर् इव ॥</s-l></s-lg>
<s-lg>
<s-l>तत् तद् भूमिपतिः पत्न्यै दर्शयन् प्रियदर्शनः ।</s-l><s-l>सायं संयमिनस् तस्य महर्षेर् महिषीसखः ॥</s-l></s-lg>
<s-lg>
<s-l>स दुष्प्रापयशाः प्रापद् आश्रमं श्रान्तवाहनः ।</s-l><s-l>सायं संयमिनस् तस्य महर्षेर् महिषीसखः ॥</s-l></s-lg>
<s-lg>
<s-l>वनान्तराद् उपावृत्तैः समित्कुशफलहरैः ।</s-l><s-l>पूर्यमाणम् अदृश्याग्निप्रत्युद्यातैस् तपस्विभिः ॥</s-l></s-lg>
<s-lg>
<s-l>आकीर्णम् ऋषिपत्नीनाम् उटजद्वाररोधिभिः ।</s-l><s-l>अपत्यैर् इव नीवारभागधेयोचितैर् मृगैः ॥</s-l></s-lg>
<s-lg>
<s-l>सेकान्ते मुनिकन्याभिस् तत्क्षणोज्झितवृक्षकम् ।</s-l><s-l>विश्वासाय विहंगानाम् आलवालाम्बुपायिनाम् ॥</s-l></s-lg>
<s-lg>
<s-l>आतपातयसंक्शिप्तनीवारासु निषादिभिः ।</s-l><s-l>मृगैर् वर्तितरोमन्थम् उटजाङ्गनभूमिषु ॥</s-l></s-lg>
<s-lg>
<s-l>अभ्युत्थिताग्निपिशुनैर् अतिथीन् आश्रमोन्मुखान् ।</s-l><s-l>पुनानं पवनोद्धूतैर् धूमैर् आहुतिगन्धिभिः ॥</s-l></s-lg>
<s-lg>
<s-l>अथ यन्तारम् आदिष्य धुर्यान् विश्रमयेति सः ।</s-l><s-l>ताम् अवारोपयत् पत्नीं रथाद् अवततार च ॥</s-l></s-lg>
<s-lg>
<s-l>तस्मै सभ्याः सभार्याय गोप्त्रे गुप्ततमेन्द्रियाः ।</s-l><s-l>अर्हणाम् अर्हते चक्रुर् मुनयो नयचक्षुषे ॥</s-l></s-lg>
<s-lg>
<s-l>विधेः सायन्तनस्यान्ते स ददर्श तपोन्धिम् ।</s-l><s-l>अन्वासितम् अरुन्धत्या स्वाहयेव हविर्भुजम् ॥</s-l></s-lg>
<s-lg>
<s-l>तयोर् जगृहतुः पादान् राजा राज्ञी च मागधी ।</s-l><s-l>तौ गुरुर् गुरुपत्नी च प्रीत्या प्रतिननन्दतुः ॥</s-l></s-lg>
<s-lg>
<s-l>तम् आतिथ्यक्रियाशान्तरथक्षोभपरिश्रमम् ।</s-l><s-l>पप्रच्छ कुशलं राज्ये राज्याश्रममुनिं मुनिः ॥</s-l></s-lg>
<s-lg>
<s-l>अथ्ऽ; आथर्वनिधेस् तस्य विजितारिपुरः पुरः ।</s-l><s-l>अर्थ्याम् अर्थपतिर् वाचम् आददे वदतां वरः ॥</s-l></s-lg>
<s-lg>
<s-l>उपपन्नं ननु शिवं सप्तस्व् अङ्गेषु यस्य मे ।</s-l><s-l>दैवीनां मानुषीणां च प्रतिहर्ता त्वम् आपदाम् ॥</s-l></s-lg>
<s-lg>
<s-l>तव मन्त्रकृतो मन्त्रैर् दूरात् प्रासमितारिभिः ।</s-l><s-l>प्रत्यादिश्यन्त इव मे दृष्तलक्षभिदः शराः ॥</s-l></s-lg>
<s-lg>
<s-l>हविर् आवर्जितं होतस् त्वया विधिवद् अग्निषु ।</s-l><s-l>वृष्टिर् भवति सस्यानाम् अवग्रहविशोषिणाम् ॥</s-l></s-lg>
<s-lg>
<s-l>पुरुषायुषजीविन्यो निरातङ्का निरीतयः ।</s-l><s-l>यन् मदीयाः प्रजास् तस्य हेतुस् त्वद्ब्रह्मवर्चसम् ॥</s-l></s-lg>
<s-lg>
<s-l>त्वयैवं चिन्त्यमानस्य गुरुणा ब्रह्मयोनिना ।</s-l><s-l>सानुबन्धाः कथं न स्युः संपदो मे निरापदः ॥</s-l></s-lg>
<s-lg>
<s-l>किं तु वध्वां तवैतस्याम् अदृष्टसदृशप्रजम् ।</s-l><s-l>न माम् अवति सद्वीपा रत्नसूर् अपि मेदिनी ॥</s-l></s-lg>
<s-lg>
<s-l>नूनं मत्तः परं वंश्याः पिण्डविच्छेददर्शिनः ।</s-l><s-l>न प्रकामभुजः श्राद्धे स्वधासंग्रहतत्पराः ॥</s-l></s-lg>
<s-lg>
<s-l>मत्परं दुर्लभम् मत्वा नूनम् आवर्जितं मया ।</s-l><s-l>पयः पूर्वैः स्वनिःश्वासैः कवोष्णम् उपभुज्यते ॥</s-l></s-lg>
<s-lg>
<s-l>सो ऽहम् इज्याविशुद्धात्मा प्रजालोपनिमीलितः ।</s-l><s-l>प्रकाशश् चाप्रकाशस् च लोकालोक इवाचलः ॥</s-l></s-lg>
<s-lg>
<s-l>लोकान्तरसुखं पुण्यं तपोदानसमुद्भवम् ।</s-l><s-l>संततिः शुद्धवंश्या हि परत्रेह च शर्मणे ॥</s-l></s-lg>
<s-lg>
<s-l>तया हीनं विधातर् मां कथं पश्यन् न दूयसे ।</s-l><s-l>सिक्तं स्वयम् इव स्नेहाद् वन्ध्यम् आश्रमवृक्षकम् ॥</s-l></s-lg>
<s-lg>
<s-l>असह्यपीडं भगवन्न् ऋणम् अन्त्यम् अवेहि मे ।</s-l><s-l>अरुंतुदम् इवालानम् अनिर्वाणस्य दन्तिनः ॥</s-l></s-lg>
<s-lg>
<s-l>तस्मान् मुच्ये यथा तात संविधातुं तथार्हसि ।</s-l><s-l>इक्ष्वाकूणां दुरापे ऽर्थे त्वदधीना हि सिद्धयः ॥</s-l></s-lg>
<s-lg>
<s-l>इति विज्ञापितो राज्ञा ध्यानस्तिमितलोचनः ।</s-l><s-l>क्षणमात्रम् ऋषिस् तस्थौ सुप्तमीन इव ह्रदः ॥</s-l></s-lg>
<s-lg>
<s-l>सो ऽपश्यत् प्रणिधानेन संततेः स्तम्भकारणम् ।</s-l><s-l>भावितात्मा भुवो भर्तुर् अथैनं प्रत्यबोधयत् ॥</s-l></s-lg>
<s-lg>
<s-l>पुरा शक्रम् उपस्थाय तवोर्वीं प्रति यास्यतः ।</s-l><s-l>आसीत् कल्पतरुच्छायाम् आश्रिता सुरभिः पथि ॥</s-l></s-lg>
<s-lg>
<s-l>धर्मलोपभयाद् राज्ञीम् ऋतुस्नाताम् इमां स्मरन् ।</s-l><s-l>प्रदक्षिणक्रियार्हायां तस्यां त्वं साधु नाचरः ॥</s-l></s-lg>
<s-lg>
<s-l>अवजानासि मां यस्माद् अतस् ते न भविष्यति ।</s-l><s-l>मत्प्रसूतिम् अनाराध्य प्रजेति त्वां शशाप सा ॥</s-l></s-lg>
<s-lg>
<s-l>स शापो न त्वया राजन् न च सारथिना श्रुतः ।</s-l><s-l>नदत्य् आकाशङ्गायाः स्रोतस्य् उद्दामदिग्गजे ॥</s-l></s-lg>
<s-lg>
<s-l>ईप्सितं तदवज्ञानाद् विद्धि सार्गलम् आत्मनः ।</s-l><s-l>प्रतिबध्नाति हि श्रेयः पूज्यपूजाव्यतिक्रमः ॥</s-l></s-lg>
<s-lg>
<s-l>हविषे दीर्घसत्त्रस्य सा चेदानीं प्रचेतसः ।</s-l><s-l>भुजंगपिहितद्वारं पातालम् अधितिष्ठति ॥</s-l></s-lg>
<s-lg>
<s-l>सुतां तदीयां सुरभेः कृत्वा प्रतिनिधिं शुचिः ।</s-l><s-l>आराधय सप्त्नीकः प्रीता कामदुघा हि सा ॥</s-l></s-lg>
<s-lg>
<s-l>इति वादिन एवास्य होतुर् आहुतिसाधनम् ।</s-l><s-l>अनिन्द्या नन्दिनी नाम धेनुर् आववृते वनात् ॥</s-l></s-lg>
<s-lg>
<s-l>ललाटोदयम् आभुग्नं पल्लवस्निग्धपाटला ।</s-l><s-l>बिभ्रती श्वेतरोमाङ्कं संध्येव शशिनं नवम् ॥</s-l></s-lg>
<s-lg>
<s-l>भुवं कोष्णेन कुण्शोध्नी मेध्येनावभृथाद् अपि ।</s-l><s-l>पस्रवेणाभिवर्षन्ती वत्सालोकप्रवर्तिना ॥</s-l></s-lg>
<s-lg>
<s-l>रजःकणैः खुरोद्धूतैः स्पृशद्भिर् गात्रम् अन्तिकात् ।</s-l><s-l>तीर्थाभिषेकजां शुद्धिम् आदधाना महीक्षितः ॥</s-l></s-lg>
<s-lg>
<s-l>तां पुण्यदर्शनां दृष्त्वा निमित्तज्ञस् तपोनिधिः ।</s-l><s-l>याज्यम् आशंसितावन्ध्य प्रार्थनं पुनर् अब्रवीत् ॥</s-l></s-lg>
<s-lg>
<s-l>अदूरवर्तिनीं सिद्धिं राजन् विगणयात्मनः ।</s-l><s-l>उपस्थितेयं कल्याणी नाम्नि कीर्तित एव यत् ॥</s-l></s-lg>
<s-lg>
<s-l>वन्यवृत्तिर् इमां शश्वद् (?) आत्मानुगमनेन गाम् ।</s-l><s-l>विद्याम् अभ्यसनेनेव प्रसादयितुम् अर्हसि ॥</s-l></s-lg>
<s-lg>
<s-l>प्रस्थितायां प्रतिष्ठेथाः स्थितायां स्थितिम् आचरेः ।</s-l><s-l>निषण्णायां निषीदास्यां पीताम्भसि पिबेर् अपः ॥</s-l></s-lg>
<s-lg>
<s-l>वधूर् भक्तिमती चैनाम् अर्चिताम् आ तपोवनात् ।</s-l><s-l>प्रयता प्रातर् अन्वेतु पितेव धुरि पुत्रिणाम् ॥</s-l></s-lg>
<s-lg>
<s-l>इत्य् आ प्रसादाद् अस्यास् त्वं परिचर्यापरो भव ।</s-l><s-l>अविघ्नम् अस्तु ते स्थेयाः सायं प्रतुद्व्रजेद् अपि ॥</s-l></s-lg>
<s-lg>
<s-l>तथेति प्रतिजग्राह प्रीतिमान् सपरिग्रहः ।</s-l><s-l>आदेशं देशकालज्ञः शिष्यः शासितुर् आनतः ॥</s-l></s-lg>
<s-lg>
<s-l>अथ प्रदोषे दोषज्ञः संवेशाय विशंपतिम् ।</s-l><s-l>सूनुः सूनृतवाक् स्रष्टुर् विससर्जोदित स्रियम् ॥</s-l></s-lg>
<s-lg>
<s-l>सत्याम् अपि तपःसिद्धौ नियमापेक्षया मुनिः ।</s-l><s-l>कल्पवित् कल्पयाम् आस वन्याम् एवास्य संविधाम् ॥</s-l></s-lg>
<s-lg>
<s-l>निर्दिष्टां कुलपतिना स पर्णशालाम् अध्यास्य प्रयतपरिग्रहद्वितीयः ।</s-l><s-l>तच्छिष्याध्ययननिवेदितावसानां संविष्टः कुशशयने निशां निनाय ॥</s-l></s-lg>
<s-lg>
<s-l>अथ प्रजान्माम् अधिपः प्रभाते जायाप्रतिग्राहितगन्धमाल्याम् ।</s-l><s-l>वनाय पीतप्रतिबद्धवत्सां यशोधनो धेनुम् ऋषेर् मुमोच ॥</s-l></s-lg>
<s-lg>
<s-l>तस्याः खुरन्यासपवित्रपांसुम् अपांसुलानां धुरि कीर्तनीया ।</s-l><s-l>मार्गं मनुष्येश्वरधर्मपत्नी श्रुतेर् इवार्थं स्मृतिर् अन्वगच्छत् ॥</s-l></s-lg>
<s-lg>
<s-l>निवर्त्य राजा दयितां दयालुस् तां सौरभेयीं सुरभिर् यशोभिः ।</s-l><s-l>पयोधरीभूतचतुःसमुद्रां जुगोप गोरूपधराम् इवोर्वीम् ॥</s-l></s-lg>
<s-lg>
<s-l>व्रताय तेनानुचरेण धेनोर् न्यषेधि शेषो ऽप्य् अनुयायिवर्गः ।</s-l><s-l>न चान्यतस् तस्य शरीररक्षा स्ववीर्यगुप्ता हि मनोः प्रसूतिः ॥</s-l></s-lg>
<s-lg>
<s-l>आस्वादवद्भिः कवलैस् तृणानं कण्डूयनैर् दंशनिवार्णैश् च ।</s-l><s-l>अव्याहतैः स्वैरगतैः स तस्याः सम्राट् समाराधन्तत्परो ऽभूत् ॥</s-l></s-lg>
<s-lg>
<s-l>स्थितः स्थिताम् उच्चलितः प्रयातां निषेदुषीम् आसनबन्ध धीरः ।</s-l><s-l>जलाभिलाषी जलम् आदधानां छावेय तां भूपति अन्वगच्छत् ॥</s-l></s-lg>
<s-lg>
<s-l>स न्यस्तचिह्नाम् अपि राजलक्ष्मीं तेजोविशेषानुमितां दधानः ।</s-l><s-l>आसीद् अनाविष्कृतदानराजिर् अन्तर्मदावस्थ इव द्विपेन्द्रः ॥</s-l></s-lg>
<s-lg>
<s-l>लताप्रतानोद्ग्रथितैः स किशैर् अधिजय्धन्वा विचचार दावम् ।</s-l><s-l>रक्षापदेशान् मुनिहोमधेनोर् वन्यान् विनेष्यन्न् इव दुष्टसत्त्वान् ॥</s-l></s-lg>
<s-lg>
<s-l>विषृष्टपार्श्वानुचरस्य तस्य पार्श्वद्रुमाः पाशभृता समस्य ।</s-l><s-l>उदीरयाम् आसुर् इवोन्मदानाम् आलोकशब्दं वयसां विरावैः ॥</s-l></s-lg>
<s-lg>
<s-l>मरुत्प्रयुक्ताश् च मरुत्सखाभं तम् अर्च्यम् आराद् अभिवर्तमानम् ।</s-l><s-l>अवाकिरन् बाललताः प्रसूनैर् आलोकशब्दं वयसां विरावैः ॥</s-l></s-lg>
<s-lg>
<s-l>धनुर्भृतो ऽप्य् अस्य दयार्द्रभावम् आख्यातम् अन्तःकरणैर् विशङ्कैः ।</s-l><s-l>विलोकयन्त्यो वपुर् आपुर् अक्ष्णां प्रकामविस्तारफलं हरिण्यः ॥</s-l></s-lg>
<s-lg>
<s-l>स कीचकैर् मारुतपूर्णरन्ध्रैः कूजद्भिर् आपादितवंश्कृत्यम् ।</s-l><s-l>शुश्राव कुञ्जेषु यशः स्वम् उच्चैर् उद्गीयमानं वनदेवताभिः ॥</s-l></s-lg>
<s-lg>
<s-l>ऋक्तस् तुशारैर् गिरिनिर्झराणाम् अनोकहाकम्प्तपुष्पगन्धी ।</s-l><s-l>तम् आतपक्लान्तम् अनातपत्रम् आचारपूतं पवनः सिषेवे ॥</s-l></s-lg>
<s-lg>
<s-l>शशाम वृष्ट्यापि विना दवाग्निर् आसीद् विशेषा फलपुष्पवृद्धिः ।</s-l><s-l>ऊनं न सत्त्वेष्व् अधिको बबाधे तस्मिन् वनं गोपत्रि गाहमाने ॥</s-l></s-lg>
<s-lg>
<s-l>संचारपूतानि दिगन्तराणि कृत्वा दिनान्ते निलयाय गन्तुम् ।</s-l><s-l>प्रचक्रमे पल्लवरागताम्रा तस्मिन् वनं गोपत्रि गाहमाने ॥</s-l></s-lg>
<s-lg>
<s-l>तां देवतापित्रतिथिक्रियार्थाम् अन्वग् ययौ मध्यमलोकपालः ।</s-l><s-l>बभौ च सा तेन सतां मतेन श्रद्धेव साक्षाद् विधिनोपपन्ना ॥</s-l></s-lg>
<s-lg>
<s-l>स पल्वलोत्तीर्णवराहयूथान्य् आवासवृक्षोन्मुखबर्हिणानि ।</s-l><s-l>ययौ मृगाध्यासितशाद्वलानि श्यामायमानानि वनानि पश्यन् ॥</s-l></s-lg>
<s-lg>
<s-l>आपीनभारोद्वहनप्रयत्नाद् गृष्टिर् गुरुत्वाद् वपुषो नरेन्द्रः ।</s-l><s-l>उभाव् अलंचक्रतुर् अञ्चिताभ्यां तपोवनावृत्तिपथं गताभ्याम् ॥</s-l></s-lg>
<s-lg>
<s-l>वसिष्ठधेनोर् अनुयानिनं तम् आवर्तमानं वनिता वनान्तात् ।</s-l><s-l>पपौ निमेषालसपक्ष्मपङ्क्तिर् उपोषिताभ्याम् इव लोचनाभ्याम् ॥</s-l></s-lg>
<s-lg>
<s-l>पुरस्कृता वर्त्मनि पार्थिवेन प्रत्युद्गता पार्थिवधर्म्पत्न्या ।</s-l><s-l>तदन्तरे सा विरराज धेनुर् दिनक्षपामध्यगतेव संध्या ॥</s-l></s-lg>
<s-lg>
<s-l>प्रदक्षिणीकृत्य पयस्विनीं तां सुदक्षिणा साक्षतपात्रहस्ता ।</s-l><s-l>प्रणम्य चानर्च विशालम् अस्याः शृङ्गान्तरं द्वारम् इवार्थसिद्धेः ॥</s-l></s-lg>
<s-lg>
<s-l>वत्सोत्सुकापि स्तिमिता सपर्यां प्रत्यग्रहीत् सेति ननन्दतुस् तौ ।</s-l><s-l>भक्त्योपपन्नेषु हि तविधानां प्रसादचिह्नानि पुरःफलानि ॥</s-l></s-lg>
<s-lg>
<s-l>गुरोः सदारस्य निपीड्य पादौ समाप्य सांध्यं च विधिं दिलीपः ।</s-l><s-l>दोहावसाने पुनर् एव दोग्ध्रीं भेजे भुजोच्छिन्नरिपुर् निषण्णाम् ॥</s-l></s-lg>
<s-lg>
<s-l>ताम् अन्तिकन्यस्तबलिप्रदीपाम् अन्वास्य गोप्ता गृहिणीसहायः ।</s-l><s-l>क्रमेण सुप्ताम् अनु संविवेश सुप्तोत्थितां प्रातर् अन्ऽ(?)ऊदतिष्ठत् ॥</s-l></s-lg>
<s-lg>
<s-l>इत्थं व्रतं धारयतः प्रजार्थं समं महिष्या महनीयकीर्तेः ।</s-l><s-l>सप्त व्यतीयुस् त्रिगुणानि तस्य दिनानि दीनोद्धरणोचितस्य ॥</s-l></s-lg>
<s-lg>
<s-l>अन्येद्युर् आत्मानुचरस्य भावं जिज्ञासमाना मुनिहोमधेनुः ।</s-l><s-l>गङ्गाप्रपातान्तविरूढशष्पं गौरीगुरोर् गह्वरम् आविवेष ॥</s-l></s-lg>
<s-lg>
<s-l>इत्य् अद्रिषोभाप्रहितेक्षणेन इत्य् अद्रिषोभाप्रहितेक्षणेन ।</s-l><s-l>अलक्षिताभ्युत्पतनो नृपेण प्रसह्य सिंहः किल तां चकर्ष ॥</s-l></s-lg>
<s-lg>
<s-l>तदीयम् आक्रन्दितम् आर्तसाधोर् गुहानिबद्धप्रतिशब्ददीर्घम् ।</s-l><s-l>रश्मिष्व् इवादाय नगेन्द्रसक्तां निवर्तयाम् आस नृपस्य दृष्टिम् ॥</s-l></s-lg>
<s-lg>
<s-l>स पाटलायां गवि तस्थिवांसं धनुर्धरः केसरिणं ददर्श ।</s-l><s-l>अधित्यकायाम् इव धातुमय्यां लोध्रद्रुमं सानुमतः प्रफुल्लम् ॥</s-l></s-lg>
<s-lg>
<s-l>ततो मृगेन्द्रस्य मृगेन्द्रगामी वधाय वध्यस्य शरं शरण्यः ।</s-l><s-l>जाताभिषङ्गो नृपतिर् निषङ्गाद् उद्धर्तुम् ऐच्छत् प्रसभोद्धृतारिः ॥</s-l></s-lg>
<s-lg>
<s-l>वामेतरस् तस्य करः प्रहर्तुर् नखप्रभाभूषितकङ्कपत्त्रे ।</s-l><s-l>सक्ताङ्गुलिः सायकपुङ्ख एव चित्रार्पितारम्भ इन्वावतस्थे ॥</s-l></s-lg>
<s-lg>
<s-l>बाहुप्रतिष्टम्भविवृद्धमन्युर् अभ्यर्णम् आगस्कृतम् अस्पृशद्भिः ।</s-l><s-l>राजा स्वतेजोभिर् अदह्यतान्तर् भोगीव मन्त्रौषधिरुद्धवीर्यः ॥</s-l></s-lg>
<s-lg>
<s-l>तम् आर्यगृह्यं निगृहीतधेनुर् मनुष्यवाचा मनुवंशकेतुम् ।</s-l><s-l>विस्माययन् विस्मितम् आत्मवृत्तौ सिंहोरुसत्त्वं निजगाद सिंहः ॥</s-l></s-lg>
<s-lg>
<s-l>अलं महीपाल तव श्रमेण प्रयुक्तम् अप्य् अस्त्रम् इतो वृथा स्यात् ।</s-l><s-l>न पादपोन्मूलनशक्ति रंहः शिलोच्चये मूर्छति मारुतस्य ॥</s-l></s-lg>
<s-lg>
<s-l>कैलासगौरं वृअम् आरुरुक्षोः पादार्पणानुग्रहपूतपृष्टम् ।</s-l><s-l>अवेहि मां किंकरम् अष्टमूर्तेः कुम्भोदरं नाम निकुम्भमित्रम् ॥</s-l></s-lg>
<s-lg>
<s-l>अमुं पुरः पश्यसि देवदारुं पुत्रीकृतो ऽसौ वृषभध्वजेन ।</s-l><s-l>यो हेमकुम्भस्तननिःसृतानां स्कन्दस्य मातुः पयसां रसज्ञः ॥</s-l></s-lg>
<s-lg>
<s-l>कण्डूयमानेन कटं कदाचिद् वन्यद्विपेनोन्मथिता त्वग् अस्य ।</s-l><s-l>अथैनम् अद्रेस् तनया शुशोच सेनान्यम् आलीढम् इवासुरास्त्रैः ॥</s-l></s-lg>
<s-lg>
<s-l>तदा प्रभृत्य् एव वनद्विपानां त्रासार्थम् अस्मिन्न् अहम् अदिकुक्षौ ।</s-l><s-l>व्यापारितः शूलभृता विधाय सिंहत्वम् अङ्कागतसत्त्ववृत्ति ॥</s-l></s-lg>
<s-lg>
<s-l>तस्यालम् एषा क्षुधितस्य तृप्त्यै प्रदिष्टकाला परमेश्वरेण ।</s-l><s-l>उपस्थिता शोणितपारणा मे सुरद्विषश् चान्द्रमसी सुधेव ॥</s-l></s-lg>
<s-lg>
<s-l>स त्वं निवर्तस्व विहाय लज्जां गुरोर् भवान् दर्शितशिष्यभक्तिः ।</s-l><s-l>शस्त्रेण रक्ष्यं यद् अशक्यरक्षं न तद् यशः शस्त्रभृतां क्षिणोति ॥</s-l></s-lg>
<s-lg>
<s-l>इति प्रगल्भं पुरुसाधिराजो मृगाधिराजस्य वचो निशम्य ।</s-l><s-l>प्रत्याहतास्त्रो गिरिशप्रभावाद् आत्मन्य् अवज्ञां शिथिलीचकार ॥</s-l></s-lg>
<s-lg>
<s-l>प्रत्यब्रवीच् चैनम् इषुप्रयोगे तत्पूर्वसङ्गे वितथप्रयत्नः ।</s-l><s-l>जडीकृतस् त्र्यम्बकविक्षणेन वज्रं मुमुक्षन्न् इव वज्रपाणिः ॥</s-l></s-lg>
<s-lg>
<s-l>प्रत्याह वैनं शरमोक्षवन्ध्यो मा पत्त्रपर्वात् स्वरभेदम् आप्तः ।</s-l><s-l>प्रहीणपूर्वध्वनिनाधिरूढस् तुलाम् असारेन शरद्घनेन ॥</s-l></s-lg>
<s-lg>
<s-l>संरुद्धचेष्टस्य हेतुः हास्यं वचस् तद् यद् अहं विवक्षुः ।</s-l><s-l>अन्तर्गतं प्राणभृतां हि वेद सर्वं भवान् भावम् अतो ऽभिधास्ये ॥</s-l></s-lg>
<s-lg>
<s-l>मान्यः स मे स्थावरजङ्गमानां सर्गस्थितिप्रत्यवहारहेतुः ।</s-l><s-l>गुरोर् अपीदं धनम् आहिताग्नेर् नश्यत् पुरस्ताद् अनुपेक्षणीयम् ॥</s-l></s-lg>
<s-lg>
<s-l>स त्वं मदीयेन शरीरवृत्तिं देहेन निर्वर्तयितुं प्रसीद ।</s-l><s-l>दिनावसानोत्सुकबालवत्सा विसृज्यतां धेनुर् इयं महर्षेः ॥</s-l></s-lg>
<s-lg>
<s-l>अथान्धकारं गिरिगह्वराणां दंष्ट्रामयूखैः शकलानि कुर्वन् ।</s-l><s-l>भूयः स भूतेश्वरपार्श्ववर्ती किंचिद् विहस्यार्थपतिं बभाषे ॥</s-l></s-lg>
<s-lg>
<s-l>एकातपत्रं जगतः प्रभुत्वं नवं ययः कान्तम् इदं वपुश् च ।</s-l><s-l>अल्पस्य हेतोर् बहु हातुम् इच्छन् विचारमूधः प्रतिभासि मे त्वम् ॥</s-l></s-lg>
<s-lg>
<s-l>भूतानुकम्पा तव चेद् इयं गौर् एका भवेत् स्वस्तिमती त्वदन्ते ।</s-l><s-l>जीवन् पुनः शश्वद् उपप्लवेभ्यः प्रजाः प्रजानाथ पितेव पासि ॥</s-l></s-lg>
<s-lg>
<s-l>अथैकधेनोर् अपराधचण्डाद् गुरोः कृषानुप्रतिमाद् बिभेषि ।</s-l><s-l>शक्यो ऽस्य मन्युर् भवता विनेतुं गाः कोटिशः स्पर्शयता घटोध्नीः ॥</s-l></s-lg>
<s-lg>
<s-l>तद् रक्ष कल्याणपरंपराणां भोक्तारम् ऊर्जस्वलम् आत्मदेहम् ।</s-l><s-l>महीतलस्पर्शनमात्रभिन्नम् ऋद्धं हि राज्यं पदम् ऐन्द्रम् आहुः ॥</s-l></s-lg>
<s-lg>
<s-l>एतावद् उक्त्वा विरते मृगेन्द्रे प्रतिस्वनेनास्य गुहागतेन ।</s-l><s-l>शिलोच्चयो ऽपि क्षितिपालम् उच्चैः प्रीत्या तम् एवार्थम् अभाषतेव ॥</s-l></s-lg>
<s-lg>
<s-l>निशम्य देवानुचरस्य वाचं मनुष्यदेवः पुनर् अप्य् उवाच ।</s-l><s-l>धेन्वा तदध्यासितकातराक्ष्या निरीक्ष्यमाणः सुतरां दयालुः ॥</s-l></s-lg>
<s-lg>
<s-l>क्षतात् किल त्रायत इत्य् उदग्रः क्षत्रस्य शब्दो भुवनेषु रूढः ।</s-l><s-l>राज्येन किं तद्विपरीतवृत्तेः प्राणैर् उपक्रोशमलीमसैर् वा ॥</s-l></s-lg>
<s-lg>
<s-l>कथं नु शक्यो ऽनुनयो महर्षेर् विश्राणनाच् चान्यपयस्विनीनाम् ।</s-l><s-l>इमाम् अनूनां सुरभेर् अवेहि रुद्रौजसा तु पहृतं त्वयास्याम् ॥</s-l></s-lg>
<s-lg>
<s-l>सेयं स्वदेहार्पणनिष्क्रयेण न्याय्या मया मोचयितुं भवत्तः ।</s-l><s-l>न पारणा स्याद् विहता तवैवं भवेद् अलुप्तश् च मुनेः क्रियार्थः ॥</s-l></s-lg>
<s-lg>
<s-l>भवान् अपीदं परवान् अवैति महान् हि यत्नस् तव देवदारौ ।</s-l><s-l>स्थातुं नियोक्तुर् न हि शक्यम् अग्रे विनाश्य रक्ष्यं स्वयम् अक्षतेन ॥</s-l></s-lg>
<s-lg>
<s-l>किम् अप्य् अहिंस्यस् तव चेन् मतो ऽहं यशःशरीरे भव मे दयालुः ।</s-l><s-l>एकान्तविधंसिषु मद्विधानां पिण्डेष्व् अनास्था खलु भौतिकेषु ॥</s-l></s-lg>
<s-lg>
<s-l>संबन्धम् आभाषणपूर्वम् आहुर् वृत्तः स नौ संगतयोर् वनान्ते ।</s-l><s-l>तद् भूतनाथानुग नार्हसि त्वं संबन्धिनो मे प्रणयं विहन्तुम् ॥</s-l></s-lg>
<s-lg>
<s-l>तथेति गाम् उक्तवते दिलीपः सद्यः प्रतिष्टम्भविमुक्तबाहुः ।</s-l><s-l>स न्यस्त शस्त्रो हरये स्वदेहम् उपानयत् पिण्डम् इवामिषस्य ॥</s-l></s-lg>
<s-lg>
<s-l>तस्मिन् क्षणे पालयितुः प्रजानाम् उत्पश्यतः सिंहनिपातम् उग्रम् ।</s-l><s-l>अवाङ्मुखस्य्ऽओपरि पुष्पवृष्टिः पपात विद्याधरहस्तमुक्ता ॥</s-l></s-lg>
<s-lg>
<s-l>उत्तिष्ठ वत्सेत्य् अमृतायमानं वचो निशम्योत्थितम् उत्थितः सन् ।</s-l><s-l>ददर्श राजा जननीम् इव स्वां गाम् अग्रतः प्रस्रविणीं न सिंहम् ॥</s-l></s-lg>
<s-lg>
<s-l>तं विस्मितं धेनुर् उवाच साधो मायां मयोध्भाव्य परीक्षितो ऽसि ।</s-l><s-l>ऋषिप्रभावान् मयि नान्तको ऽपि प्रभुः प्रहर्तुं किम् उतान्यहिंस्राः ॥</s-l></s-lg>
<s-lg>
<s-l>भक्त्या गुरौ मय्य् अनुकम्पाय च प्रीतास्मि ते पुत्र वरं वृणीष्व ।</s-l><s-l>न केवलानां पयसां प्रसूतिम् अवेहि मां कामदुघां प्रसन्नाम् ॥</s-l></s-lg>
<s-lg>
<s-l>ततः समानीय समानितार्थी हस्तौ स्वहस्तार्जितवीरशब्दः ।</s-l><s-l>वंशस्य कर्तारम् अनन्तकीर्तिं सुदक्षिणायां तनयं ययाचे ॥</s-l></s-lg>
<s-lg>
<s-l>संतानकामाय तथेति कामं राज्ञे प्रतिश्रुत्य पयस्विनी सा ।</s-l><s-l>दुग्ध्वा पयः पत्त्रपुटे मदीयं पुत्र्ऽ; ओपभुङ्क्ष्व्ऽ एति तम् आदिदेश ॥</s-l></s-lg>
<s-lg>
<s-l>वत्सस्य होमार्थविधेश् च शेषम् ऋषेर् अनुज्ञाम् अधिगम्य मातः ।</s-l><s-l>ऊधस्यम् इच्छामि तवोपभोक्तुम्यं षष्ठाम्शम् उर्व्या इव रक्षितायाः ॥</s-l></s-lg>
<s-lg>
<s-l>इत्थं क्षितीशेन वसिष्ठधेनुर् विज्ञापिता प्रीततरा बभूव ।</s-l><s-l>तदन्विता हैमवताच् च कुक्षेः प्रत्याययाव् आश्रमम् अश्रमेण ॥</s-l></s-lg>
<s-lg>
<s-l>तस्याः प्रसन्नेन्दुमुखः प्रसादं गुरुर् नृपाणां गुरवे निवेद्य ।</s-l><s-l>प्रहर्षचिह्नानुमितं प्रियायै शशंस वाचा पुनरुक्तयेव ॥</s-l></s-lg>
<s-lg>
<s-l>स नन्दिनीस्तन्यम् अनिन्दितात्मा सद्वत्सलो वत्सहुतावशेषम् ।</s-l><s-l>पपौ वसिष्ठेन कृताभ्यनुज्ञः शुभ्रं यशो मूर्तम् इवातितृष्णः ॥</s-l></s-lg>
<s-lg>
<s-l>प्रातर् यथोक्तव्रतपारणान्ते प्रास्थानिकं स्वस्त्ययनं प्रयुज ।</s-l><s-l>तौ दंपती स्वां प्रति राजधानीं प्रस्थापयाम् आस वशी वसिष्ठः ॥</s-l></s-lg>
<s-lg>
<s-l>प्रदक्षिणीकृत्य हुतं हुताशम् अनन्तरं भर्तुर् अरुन्धतीं च ।</s-l><s-l>धेनुं सवत्सां च नृपः प्रतस्थे सन्मङ्गलोदग्रतरप्रभावः ॥</s-l></s-lg>
<s-lg>
<s-l>श्रोताभिरामध्वनिना रथेन स धर्मपत्नीसहितः सहिष्णुः ।</s-l><s-l>ययाव् अनुद्घातसुखेन मार्गं स्वेनेव पूर्णेन मनोरथेन ॥</s-l></s-lg>
<s-lg>
<s-l>तम् आहितौत्सुक्यम् अदर्शनेन प्रजाः प्रजार्थव्रतकर्शिताङ्गम् ।</s-l><s-l>नेत्रैः पपुस् तृप्तिम् अनाप्नुवद्भिर् नवोदयं नाथम् इवौषधीनाम् ॥</s-l></s-lg>
<s-lg>
<s-l>पुरंदरश्रीः पुरम् उत्पताकं प्रविश्य पौरैर् अभिनन्द्यमानः ।</s-l><s-l>भुजे भुअंगेन्द्रसमानसारे भूयः स भूमेर् धुरम् आससञ्ज ॥</s-l></s-lg>
<s-lg>
<s-l>अथ नयनसमुत्थं ज्योतिर् अत्रेर् इव द्यौः सुरसरिद् इव तेजो वह्निनिष्ठ्यूतम् ऐशम् ।</s-l><s-l>नरपतिकुलभूत्यै गर्भम् आधत्त राज्ञी गुरुभिर् अभिनिविष्टं लोकपालानुभावैः ॥</s-l></s-lg>
<s-lg>
<s-l>अथेप्सितं भर्तुर् उपस्थितोदयं सखीजनोद्वीक्षणकौमुदीमुखम् ।</s-l><s-l>निदानम् इक्ष्वाकुकुलस्य संततेः सुदक्षिणा दौर्हृदलक्षणं दधौ ॥</s-l></s-lg>
<s-lg>
<s-l>शरीरसादाद् असमग्रभूषणा मुखेन सालक्ष्यत लोध्रपाण्डुना ।</s-l><s-l>तनुप्रकाशेन विचेयतारका प्रभातकल्पा शशिनेव शर्वरी ॥</s-l></s-lg>
<s-lg>
<s-l>ततो विशांपत्युर् अनन्यसंततेर् मनोरथं किंचिद् इवोदयोन्मुखम् ।</s-l><s-l>अनन्यसौहार्दरसस्य दोहदं प्रिया प्रपेदे प्रकृतिप्रियंवदा ॥</s-l></s-lg>
<s-lg>
<s-l>मुखेन सा केतकपत्त्रपाण्डुना कृशाङ्गयष्टिः परिमेयभूषणा ।</s-l><s-l>स्थिताल्पतारां करुणेन्दुमण्डलां विभातकल्पां रजनीं व्यडम्बयत् ॥</s-l></s-lg>
<s-lg>
<s-l>तदाननं मृत्सुरभि क्षितीश्वरो रहस्य् उपाघ्राय न तृप्तिम् आययौ ।</s-l><s-l>करीव सिक्तं पृषतैः पयोमुचां शुचिव्यपाये वनराजिपल्वलम् ॥</s-l></s-lg>
<s-lg>
<s-l>दिवं मरुत्वान् इव भोक्ष्यते भुवं दिगन्तविश्रान्तरथो हि तत् सुतः ।</s-l><s-l>अतो ऽभिलाषे प्रथमं तथाविधे मनो बबन्धान्यरसान् विलङ्घ्य सा ॥</s-l></s-lg>
<s-lg>
<s-l>न मे ह्रिया शंसति किंचिद् ईप्सितं स्पृहावती वस्तुषु केषु मागधी ।</s-l><s-l>न हीष्टम् अस्य त्रिदिवे ऽपि भूपतेर् प्रियासखीर् उत्तरकोसलेश्वरः ॥</s-l></s-lg>
<s-lg>
<s-l>उपेत्य सा दोहददुःखशीलतां यद् एव वव्रे तद् अपश्यद् आहृतम् ।</s-l><s-l>न हीष्टम् अस्य त्रिदिवे ऽपि भूपतेर् अभूद् अनासाद्यम् अधिज्यधन्वनः ॥</s-l></s-lg>
<s-lg>
<s-l>क्रमेण निस्तीर्य च दोहदव्यथां प्रचीयमानावयवा रराज सा ।</s-l><s-l>पुराणपत्त्रापगमाद् अनन्तरं लतेव संनद्धमनोज्ञपल्लवा ॥</s-l></s-lg>
<s-lg>
<s-l>दिनेषु गच्छत्सु नितान्तपीवरं तदीयम् आनीलमुखं स्तनद्वयम् ।</s-l><s-l>तिरश्चकार भ्रमराभिलीनयोः सुजातयोः पङ्कजकोशयोः श्रियम्) ॥</s-l></s-lg>
<s-lg>
<s-l>निधानगर्भाम् इव सागराम्बरां शमीम् इवाभ्यन्तरलीनपावकाम् ।</s-l><s-l>नदीम् इवान्तःसलिलां सरस्वतीं नृपः ससत्त्वां महिषीम् अमन्यत ॥</s-l></s-lg>
<s-lg>
<s-l>प्रियानुरागस्य मनःसमुन्नतेर् भुजार्जितानां च दिगन्तसंपदाम् ।</s-l><s-l>यथाक्रमं पुंसवनादिकाः क्रिया धृतेश् च धीरः सदृशीर् व्यधत्त सः ॥</s-l></s-lg>
<s-lg>
<s-l>सुरेन्द्रमात्राश्रितगर्भगौरवात् प्रयत्नमुक्तासनया गृहागतः ।</s-l><s-l>तयोपचाराञ्जलिखिन्नहस्तया ननन्द पारिप्लवनेत्रया नृपः ॥</s-l></s-lg>
<s-lg>
<s-l>कुमारभृत्याकुशलैर् अनुष्ठिते भिषग्भिर् आप्तैर् अथ गर्भभर्मणि ।</s-l><s-l>पतिः प्रतीतः प्रसवोन्मुखीम् प्रियां ददर्श काले दिवम् अभ्रीतम् इव ॥</s-l></s-lg>
<s-lg>
<s-l>ग्रहैस् ततः पञ्चभिर् उच्चसंश्रयैर् असूर्यगैः सूचितभाग्यसंपदम् ।</s-l><s-l>असूत पुत्रं समये शचीसमा त्रिसाधना शक्तिर् इवार्थम् अक्षयम् ॥</s-l></s-lg>
<s-lg>
<s-l>दिशः प्रसेदुर् मरुतो ववुः सुखाः प्रदक्षिणार्चिर् हविर् अग्निर् आददे ।</s-l><s-l>बभूव सर्वं शुभशंसि तत्क्षणं भवो हि लोकाभ्युदयाय तादृशाम् ॥</s-l></s-lg>
<s-lg>
<s-l>अरिष्टशय्यां परितो विसारिणा सुजन्मनस् तस्य निजेन तेजसा ।</s-l><s-l>निशीथदीपाः सहसा हतत्विषो बभूवुर् आलेख्यसमर्पिता इव ॥</s-l></s-lg>
<s-lg>
<s-l>जनाय शुद्धान्तचराय शंसते कुमारजन्मामृतसंमिताक्षरम् ।</s-l><s-l>अदेयम् आसीत् त्रयम् एव भूपतेः शशिप्रभं छत्त्रम् उभे च चामरे ॥</s-l></s-lg>
<s-lg>
<s-l>समीक्ष्य पुत्रस्य चिरान् मुखं पिता निधानकुम्भस्य युवेव दुर्गतः ।</s-l><s-l>मुदा शरीरे प्रबभूव नात्मनः पयोधिर् इन्दूदयमूर्छितो यथा ॥</s-l></s-lg>
<s-lg>
<s-l>निवातपद्मस्तिमितेन चक्षुषा नृपस्य कान्तं पिबतः सुताननम् ।</s-l><s-l>महोदधेः पूर इवेन्दुदर्शनाद् गुरुः प्रहर्षः प्रबभूव नात्मनि ॥</s-l></s-lg>
<s-lg>
<s-l>स जातकर्मण्य् अखिले तपस्विना तपोवनाद् एत्य पुरोधसा कृते ।</s-l><s-l>दिलीपसूनुर् मणिर् आकरोद्भवः प्रयुक्तसंस्कार इवाधिकं बभौ ॥</s-l></s-lg>
<s-lg>
<s-l>सुखश्रवा मङ्गलतूर्यनिस्वनाः प्रमोदनृत्यैः सह वारयोषिताम् ।</s-l><s-l>न केवलं सद्मनि मागधीपतेः पथि व्यजृम्भन्त दिवौकसाम् अपि ॥</s-l></s-lg>
<s-lg>
<s-l>न संयतस् तस्य बभूव रक्षितुर् विसर्जयेद् यं सुतजन्महर्षितः ।</s-l><s-l>ऋणाभिधानात् स्वयम् एव केवलं तदा पित्ःणां मुमुचे स बन्धनात् ॥</s-l></s-lg>
<s-lg>
<s-l>शुतस्य यायाद् अयम् अन्तम् अर्भकस् तथा परेषां युधि चेति पार्थिवः ।</s-l><s-l>अवेक्ष्य धातोर् गमनार्थम् अर्थविच् चकार नाम्ना रघुम् आत्मसंभवम् ॥</s-l></s-lg>
<s-lg>
<s-l>पितुः प्रयत्नात् स समग्रसंपदः शुभैः शरीरावयवैर् दिने दिने ।</s-l><s-l>पुपोष वृद्धिं हरिदश्वदीधितेर् अनुप्रवेशाद् इव बालचन्द्रमाः ॥</s-l></s-lg>
<s-lg>
<s-l>उमावृषाङ्कौ शरजन्मना यथा यथा जयन्तेन शचीपुरंदरौ ।</s-l><s-l>तथा नृपः सा चु सुतेन मागधी ननन्दतुस् तत्सदृशेन तत्समौ ॥</s-l></s-lg>
<s-lg>
<s-l>रथाङ्गनाम्नोर् इव भावबन्धनं बभूव यत् प्रेम परस्पराश्रयम् ।</s-l><s-l>विभक्तम् अप्य् एकसुतेन तत् तयोः परस्परस्योपरि पर्यचीयत ॥</s-l></s-lg>
<s-lg>
<s-l>उवाच धात्र्या प्रथमोदितं वचो ययौ तदीयाम् अवलम्ब्य चाङ्गुलिम् ।</s-l><s-l>अभूच् च नम्रः प्रणिपातशिक्षया पितुर् मुदं तेन ततान सो ऽर्भकः ॥</s-l></s-lg>
<s-lg>
<s-l>तम् अङ्कम् आरोप्य शरीरयोगजैः सुखैर् निषिञ्चन्तम् इवामृतं त्वचि ।</s-l><s-l>उपान्तसंमीलितलोचनो नृपश् चिरात् सुतस्पर्शरस्ज्ञतां ययौ ॥</s-l></s-lg>
<s-lg>
<s-l>तम् अङ्कम् आरोप्य शरीरयोगजैः स्थितेर् अभेत्ता स्थितिमन्तम् अन्वयम् ।</s-l><s-l>स्वमूर्तिभेदेन गुणाग्र्यवर्तिना पतिः प्रजानाम् इव सर्गम् आत्मनः ॥</s-l></s-lg>
<s-lg>
<s-l>स वृत्तचौलश् चलकाकपक्षकैर् अमात्यपुत्रैः सवयोभिर् अन्वितः ।</s-l><s-l>लिपेर् यथावद्ग्रहणेन वाङ्मयं नदीमुखेनेव समुद्रम् आविशत् ॥</s-l></s-lg>
<s-lg>
<s-l>अथोपनीतं विधिवद् विपश्चितो विनिन्युर् एनं गुरवो गुरुप्रियम् ।</s-l><s-l>अवन्ध्ययत्नाश् च बभूवुर् अर्भके ततार विद्याः पवनातिपातिभिर् ॥</s-l></s-lg>
<s-lg>
<s-l>धियः समग्रैः स गुणैर् उदारधीः क्रमाच् चतस्रश् चतुरर्णवोपमाः ।</s-l><s-l>ततार विद्याः पवनातिपातिभिर् दिशो हरिद्भिर् हरिताम् इवेश्वरः ॥</s-l></s-lg>
<s-lg>
<s-l>त्वचं स मेध्यां परिधाय रौरवीम् अशिक्षतास्त्रं पितुर् एव मन्त्रवत् ।</s-l><s-l>न केवलं तद्गुरुर् एकपार्थिवः क्षिताव् अभूद् एकधनुर्धरो ऽपि सः ॥</s-l></s-lg>
<s-lg>
<s-l>महोक्षतां वत्सतरः स्पृशन्न् इव द्विपेन्द्रभावं कलभः श्रयन्न् इव ।</s-l><s-l>रघुः क्रमाद् यौवनभिन्नशैशवः पुपोष गाम्भीर्यमनोहरं वपुः ॥</s-l></s-lg>
<s-lg>
<s-l>अथास्य गोदानविधेर् अनन्तरं विवाहदीक्षां निरवर्तयद् गुरुः ।</s-l><s-l>नरेन्द्रकन्यास् तम् अवाप्य सत्पतिं तमोनुदं दक्षसुता इवाबभुः ॥</s-l></s-lg>
<s-lg>
<s-l>युवा युगव्यायतबाहुर् अंसलः कपाटवक्षाः परिणद्धकंधरः ।</s-l><s-l>वपुःप्रकर्षाद् अजयद् गुरुं रघुस् तथापि नीचैर् विनयाद् अदृश्यत ॥</s-l></s-lg>
<s-lg>
<s-l>ततः प्रजानां चिरम् आत्मना धृतां नितान्तगुर्वीं लघयिष्यता धुरम् ।</s-l><s-l>निसर्गसंस्कारविनीत इत्य् असौ नृपेण चक्रे युवराजशब्दभाक् ॥</s-l></s-lg>
<s-lg>
<s-l>नरेन्द्रमूलायतनाद् अनन्तरं घनव्यपायेन गभस्तिमान् इव ।</s-l><s-l>अगच्छद् अंशेन गुणाभिलाषिणी नवावतारं कमलाद् इवोत्पलम् ॥</s-l></s-lg>
<s-lg>
<s-l>विभावसुः सारथिनेव वायुना घनव्यपायेन गभस्तिमान् इव ।</s-l><s-l>बभूव तेनातितरां सुदुःसहः कटप्रभेदेन करीव पार्थिवः ॥</s-l></s-lg>
<s-lg>
<s-l>नियुज्य तं होमतुरंगरक्षणे धनुर्धरं राजसुतैर् अनुद्रुतम् ।</s-l><s-l>अपूर्णम् एकेन शतक्रतूपमः शतं क्रतूना अपविघ्नम् आप सः ॥</s-l></s-lg>
<s-lg>
<s-l>ततः परं तेन मखाय वज्वना तुरंगम् उत्सृष्टम् अनर्गलं पुनः ।</s-l><s-l>धनुर्भृताम् अग्रत एव रक्षिणां जहार शक्रः किल गूढविग्रहः ॥</s-l></s-lg>
<s-lg>
<s-l>विषादलुप्तप्रतिपत्ति विस्मितं ममैव येनेह तुरंगम् ईक्षसे ।</s-l><s-l>धेन्वा निशम्येति वचः समीर्तं श्रुतप्रभावा ददृशे ऽथ नन्दिनी ॥</s-l></s-lg>
<s-lg>
<s-l>स्वेदाम्बुना मार्जय पुत्र लोचने ममैव येनेह तुरंगम् ईक्षसे ।</s-l><s-l>धेन्वा निशम्येति वचः समीरितं मुदं पराम् आप दिलीपनन्दनः ॥</s-l></s-lg>
<s-lg>
<s-l>तदङ्गनिस्यन्दजलेन लोचने प्रमृज्य पुण्येन पुरस्कृतः सताम् ।</s-l><s-l>अतीन्द्रियेष्व् अप्य् उपपन्नदर्शनो बभूव भावेषु दिलीपनन्दनः ॥</s-l></s-lg>
<s-lg>
<s-l>स पूर्वतः पर्वतपक्षशातनं ददर्श देवं नरदेवसंभवः ।</s-l><s-l>पुनः पुनः सूतनिषिद्धचापलं हरन्तम् अश्वं रथरश्मिसंयतम् ॥</s-l></s-lg>
<s-lg>
<s-l>स पूर्वतः पर्वतपक्षशातनं हरिं विदित्वा हरिभिश् च वाजिभिः ।</s-l><s-l>अवोचद् एनं गन्गस्पृशा रघुः स्वरेण धीरेण निवर्तयन्न् इव ॥</s-l></s-lg>
<s-lg>
<s-l>मखांशभाजां प्रथमो मनीषिभिस् त्वम् एव देवेन्द्र सदा निगद्यसे ।</s-l><s-l>अजस्रदीक्षाप्रयतस्य मद्गुरोः क्रियाविघाताय कथं प्रवर्तसे ॥</s-l></s-lg>
<s-lg>
<s-l>त्रिलोकनाथेन सदा मखद्विषस् त्वया नियम्या ननु दिव्यचक्षुषा ।</s-l><s-l>स चेत् स्वयं करमसु धर्मचारिणां त्वम् अन्तरायो भवसि च्युतो विधिः ॥</s-l></s-lg>
<s-lg>
<s-l>तद् अङ्गम् अग्र्यं मघवन् महाक्रतोर् अमुं तुरंगं प्रतिमोक्तुम् अर्हसि ।</s-l><s-l>पतःश्रुतेर् दर्शयितार ईश्वरा मलीमसाम् आददते न पद्धतिम् ॥</s-l></s-lg>
<s-lg>
<s-l>इति प्रगल्भं रघुणा समीरितं वचो निशम्याधिपतिर् दिवौकसाम् ।</s-l><s-l>निवर्तयाम् आस रथं सविस्मयः प्रचक्रमे च प्रतिवक्तुम् उत्तरम् ॥</s-l></s-lg>
<s-lg>
<s-l>यद् आत्थ राजन्यकुमार तत् तथा यशस् तु रक्ष्यं परतो यशोधनैः ।</s-l><s-l>जगत्प्रकाशं तद् अशेषम् इज्यया भवद्गुरुर् लङ्घयितुं ममोद्यतः ॥</s-l></s-lg>
<s-lg>
<s-l>हरिर् यथैकः पुरुशोत्तमः स्मृतो महेश्वरस् त्र्यम्बक एव नापरः ।</s-l><s-l>तथा विदुर् मां मुनयः शतक्रतुं द्वितीयगामी न हि शब्द एष नः ॥</s-l></s-lg>
<s-lg>
<s-l>अतो ऽयम् अश्वः कपिलानुकारिणा पितुस् त्वदीयस्य मयापहारितः ।</s-l><s-l>अलं प्रयत्नेन तवात्र मा निधाः पदं पदव्यां सगरस्य संततेः ॥</s-l></s-lg>
<s-lg>
<s-l>ततः प्रहस्यापभयः पुरंदरं पुनर् बभाषे तुरगस्य रक्षिता ।</s-l><s-l>गृहाण शस्त्रं यदि सर्ग एष ते न खल्व् अनिर्जित्य रघुं कृती भवान् ॥</s-l></s-lg>
<s-lg>
<s-l>स एवम् उक्त्वा मघवन्तम् उन्मुखः करिष्यमाणः सशरम् शरासनम् ।</s-l><s-l>अतिष्ठद् आलीढविशेषशोभिना वपुःप्रकर्षेण विडम्बितेश्वरः ॥</s-l></s-lg>
<s-lg>
<s-l>रघोर् अवष्टम्भमयेन पत्त्रिणा हृदि क्षतो गोत्रभिद् अप्य् अमर्षणः ।</s-l><s-l>नवाम्बुदानीकमुहूर्तलाञ्छने धनुष्य् अमोघं समधत्त सायकम् ॥</s-l></s-lg>
<s-lg>
<s-l>दिलीपसूनोः स बृहद् (?) भुजान्तरं प्रविश्य भीमासुरशोणितोचितः ।</s-l><s-l>पपाव् अनास्वादितपूर्वम् आशुगः कुतूहलेनेव मनुष्यशोणितम् ॥</s-l></s-lg>
<s-lg>
<s-l>हरेः कुमारो ऽपि कुमारविक्रमः सुरद्विपास्फालनकर्कशाङ्गुलौ ।</s-l><s-l>भुजे शचीपत्त्रविशेषकाङ्किते स्वनामचिह्नं निचखान सायकम् ॥</s-l></s-lg>
<s-lg>
<s-l>जहार चान्येन मयूरपत्त्रिणा शरेण शक्रस्य महाशनिध्वजम् ।</s-l><s-l>चुकोप तस्मै स भृशं सुरश्रियः प्रसहय केशव्यपरोपणाद् इव ॥</s-l></s-lg>
<s-lg>
<s-l>तयोर् उपान्तस्थितसिद्धसैनिकं गरुत्मदाशीविशभीमदर्शनैः ।</s-l><s-l>बभूव युद्धं तुमुउलं जयैषिणोर् अधोमुखैर् ऊर्ध्वमुखैश् च पत्त्रिभिः ॥</s-l></s-lg>
<s-lg>
<s-l>अतिप्रबन्धप्रहितास्त्रवृष्टिभिस् तम् आश्रयं दुष्प्रहस्य तेजसः ।</s-l><s-l>शशाक निर्वापयितुं न वासवः स्वतश् च्युतं वह्निम् इवाद्भिर् अम्बुदः ॥</s-l></s-lg>
<s-lg>
<s-l>ततः प्रकोष्ठे हरिचन्दनाङ्किते प्रमथ्यमानार्णवधीर ।</s-l><s-l>रघुः शशाङ्कार्धमुखेन पत्त्रिणा शरासनज्याम् अलुनाद् विडौजसः ॥</s-l></s-lg>
<s-lg>
<s-l>स चापम् उत्सृज्य विवृद्धमत्सरः प्रणाशनाय प्रबलस्य विद्विषः ।</s-l><s-l>महीध्रपक्षव्यपरोपणोचितं स्फुरत्प्रभामण्डलम् अस्त्रम् आददे ॥</s-l></s-lg>
<s-lg>
<s-l>रघुर् भृशं वक्षसि तेन ताडितः पपात भूमौ सह सैनिकाश्रुभिः ।</s-l><s-l>निमेषमात्राद् अवधूय तद् व्यथां सहोत्थितः सैनिकहर्षनिस्वनैः ॥</s-l></s-lg>
<s-lg>
<s-l>तथापि शस्त्रव्यवहारनिष्ठुरे बिपक्षभावे चिरम् अस्य तस्थुषः ।</s-l><s-l>तुतोष वीर्यातिशयेन वृत्रहा पदं हि सर्वत्र गुणैर् निधीयते ॥</s-l></s-lg>
<s-lg>
<s-l>असङ्गम् अद्रिष्व् अपि सारवत्तया न मे त्वदन्येन विसोढम् आयुधम् ।</s-l><s-l>अवेहि मां प्रीतम् ऋते तुरंगमात् किम् इच्छसीति स्फुटम् आह वासवः ॥</s-l></s-lg>
<s-lg>
<s-l>ततो निषङ्गाद् असमग्रम् उद्धृतं सुवर्णपुङ्खद्युतिरञ्जिताङ्गुलिम् ।</s-l><s-l>नरेन्द्रसूनुः प्रतिसंहरन्न् इषुं प्रियंवदः प्रत्यवदत् सुरेश्वरम् ॥</s-l></s-lg>
<s-lg>
<s-l>अमोच्यम् अश्वं यदि मन्यसे प्रभो ततः समाप्ते विधिनैव कर्मणि ।</s-l><s-l>अजस्रदीक्षाप्रयतः स मद्गुरुः क्रतोर् अशेषेण फलेन युज्यताम् ॥</s-l></s-lg>
<s-lg>
<s-l>यथा च वृत्तान्तम् इमं सदोगतस् त्रिलोचनैकांशतया दुरासदः ।</s-l><s-l>तवैव संदेषहराद् विशंपतिः शृणोति लोकेश तथा विधीयताम् ॥</s-l></s-lg>
<s-lg>
<s-l>तथेति कामं प्रतिशुश्रुवान् रघोर् यथागतं मातलिसारथिर् ययौ ।</s-l><s-l>नृपस्य नातिप्रमनाः सदोगृहं सुदक्षिनासूनुर् अपि न्यवर्तत ॥</s-l></s-lg>
<s-lg>
<s-l>तम् अभ्यनन्दत् प्रथमं प्रबोधितः प्रजेश्वरः शासनहारिणा हरेः ।</s-l><s-l>परामृशन् हर्षजडेन पाणिना तदीयम् अङ्गं कुलिशव्रणाङ्कितम् ॥</s-l></s-lg>
<s-lg>
<s-l>इति क्षितीशो नवतिं नवाधिकां महाक्रतूनां महनीयशासनः ।</s-l><s-l>समारौरुक्षुर् दिवम् आयुषः क्षये ततान सोपानपरंपराम् इव ॥</s-l></s-lg>
<s-lg>
<s-l>अथ स विषव्यावृत्तात्मा यथाविधि सूनवे नृपतिककुदं दत्त्वा यूने सितातपवारणम् ।</s-l><s-l>मुनिवनतरुच्छायां देव्या तया सह शिश्रिये गलितवयसाम् इक्ष्वाकूणा इदं हि कुलव्र्तम् ॥</s-l></s-lg>
<s-lg>
<s-l>स राज्यं गुरुणा दत्तं प्रतिपद्याधिकं बभौ ।</s-l><s-l>दिनान्ते निहितं तेजः सवित्रेव हुताशनः ॥</s-l></s-lg>
<s-lg>
<s-l>न्यस्तशस्त्रं दिलीपं च तं च शुश्रुवुषां पतिम् ।</s-l><s-l>राज्ञाम् उद्धृतनाराचे हृदि शल्यम् इवार्पितम् ॥</s-l></s-lg>
<s-lg>
<s-l>दिलीपानन्तरं राज्ये तं निशम्य प्रतिष्ठितम् ।</s-l><s-l>पूर्वं प्रदूमितो राज्ञां हृदये ऽग्निर् इवोत्थितः ॥</s-l></s-lg>
<s-lg>
<s-l>पुरुहूतध्वजस्येव तस्योन्नयनपङ्क्तयः ।</s-l><s-l>नवाभ्युत्थानदर्शिन्यो ननन्दुः स प्रजाः प्रजाः ॥</s-l></s-lg>
<s-lg>
<s-l>समम् एव समाक्रान्तं तस्योन्नयनपङ्क्तयः ।</s-l><s-l>तेन सिंहासनं पित्र्यम् अखिलं चारिमण्डलं ॥</s-l></s-lg>
<s-lg>
<s-l>छायामण्डललक्ष्येन तम् अदृश्या किल स्वयम् ।</s-l><s-l>पद्मा पद्मातपत्रेण भेजे साम्राज्यदीक्षितम् ॥</s-l></s-lg>
<s-lg>
<s-l>परिकल्पितसांनिध्या काले काले च बन्दिषु ।</s-l><s-l>स्तुत्यं स्तुतिभिर् अर्थ्याभिर् उपतस्थे सरस्वती ॥</s-l></s-lg>
<s-lg>
<s-l>मनुप्रभृतिभिर् मान्यैर् भुक्ता यद्य् अपि राजभिः ।</s-l><s-l>तथाप्य् अनन्यपूर्वेव तस्मिन्न् आसीद् वसुंधरा ॥</s-l></s-lg>
<s-lg>
<s-l>स हि सर्वस्य लोकस्य युक्तदण्डतया मनः ।</s-l><s-l>आददे नातिशीतोष्णो नभस्वान् इव दक्षिणः ॥</s-l></s-lg>
<s-lg>
<s-l>मन्दोत्कण्टः कृतास् तेन गुणाधिकतया गुरौ ।</s-l><s-l>फलेन सहकारस्य फुष्पोद्गम इव प्रजाः ॥</s-l></s-lg>
<s-lg>
<s-l>नयविद्भिर् नवे राज्ञि सद् असच् चोपदर्शितम् ।</s-l><s-l>पूर्व एवाभवत् पक्षस् तस्मिन् नाभवद् उत्तरः ॥</s-l></s-lg>
<s-lg>
<s-l>पञ्चानाम् अपि भूतानाम् उत्कर्षं पुपुषुर् गुणाः ।</s-l><s-l>नवे तस्मिन् महीपाले सर्वं नवम् इवाभवत् ॥</s-l></s-lg>
<s-lg>
<s-l>यथा प्रह्लादनाच् चन्द्रः प्रतापात् तपनो यथा ।</s-l><s-l>तथैव सो ऽभूद् अन्वर्थो राजा प्रकृतिरञ्जनात् ॥</s-l></s-lg>
<s-lg>
<s-l>कामं कर्णान्तविष्रान्ते विशाले तस्य लोचने ।</s-l><s-l>चक्षुष्मत्ता तु शास्त्रेण सूक्ष्मकार्यार्थदर्शिना ॥</s-l></s-lg>
<s-lg>
<s-l>लब्धप्रशमनस्वस्थम् अथैनं समुपस्थिता ।</s-l><s-l>पार्थिवश्रीर् द्वितीयेव शरत् पङ्कजलक्षणा ॥</s-l></s-lg>
<s-lg>
<s-l>निर्वृष्टलघुभिर् मेघैर् मुक्तवर्त्मा सुदुःसहः ।</s-l><s-l>स्वं धनुः शङ्कितेनेव युगपद् व्यानशे दिशः ॥</s-l></s-lg>
<s-lg>
<s-l>अधिज्यम् आयुधं कर्तुं मुक्तवर्त्मा सुदुःसहः ।</s-l><s-l>स्वं धनुः शङ्कितेनेव संजह्रे शतमन्युना ॥</s-l></s-lg>
<s-lg>
<s-l>वार्षिकं संजहारेन्द्रो धनुर् जैत्रं रघुर् दधौ ।</s-l><s-l>प्रजार्थसाधने तौ हि पर्यायोद्यतकार्मुकौ ॥</s-l></s-lg>
<s-lg>
<s-l>पुण्डरीकातपत्रस् तं विकसत्काशचामरः ।</s-l><s-l>ऋतुर् विडम्बयाम् आस आसीत् समरसा द्वयोः ॥</s-l></s-lg>
<s-lg>
<s-l>प्रसादरीकातपत्रस् तं चन्द्रे च विशदप्रभे ।</s-l><s-l>तदा चक्षुष्मतां प्रीतिर् आसीत् समरसा द्वयोः ॥</s-l></s-lg>
<s-lg>
<s-l>हंसश्रेणीषु तारासु कुमुद्वत्सु च वारिषु ।</s-l><s-l>विभूतयय्स् तदीयानां पर्यस्ता यशसाम् इव ॥</s-l></s-lg>
<s-lg>
<s-l>इक्षुच्छायनिषादिन्यस् तस्य गोप्तुर् गुणोदयम् ।</s-l><s-l>आकुमारकथोद्घातं शालिगोप्यो जगुर् यशः ॥</s-l></s-lg>
<s-lg>
<s-l>प्रससादोदयाद् अम्भः कुम्भयोनेर् महौजसः ।</s-l><s-l>रघोर् अभिभवाशङ्कि चुक्षुभे द्विषतां मनः ॥</s-l></s-lg>
<s-lg>
<s-l>मदोदग्राः ककुद्मन्तः सरितां कूलमुद्रुजाः ।</s-l><s-l>लीलाखेलम् अनुप्रापुर् मोहक्षास् तस्य विक्रमम् ॥</s-l></s-lg>
<s-lg>
<s-l>प्रसवैः सप्तपर्णानां मदगन्धिभिर् आहताः ।</s-l><s-l>असूययेव तन्नागाः सप्तधैव प्रसुस्रुवुः ॥</s-l></s-lg>
<s-lg>
<s-l>सरितः कुर्वती गाधाः पथश् चाश्यानकर्दमान् ।</s-l><s-l>यात्रायै चोदयाम् आस तं शक्तेः प्रथमं शरत् ॥</s-l></s-lg>
<s-lg>
<s-l>सम्यक् तस्मै घुतो वह्निर् वाजिनीराजनाविधौ ।</s-l><s-l>प्रदक्षिणार्चिर् व्याजेन हस्तेनेव जयं ददौ ॥</s-l></s-lg>
<s-lg>
<s-l>स गुप्तमूलप्रत्यन्तः शुद्धपार्ष्णिर् अयान्वितः ।</s-l><s-l>षड्विधं बलम् आदाय प्रतस्थे दिग्जिगीषया ॥</s-l></s-lg>
<s-lg>
<s-l>अवाकिरन् वयोवृद्धास् तं लाजैः पौरयोषितः ।</s-l><s-l>पृषतैर् मन्दरोद्धूतैः क्षीरोर्मय इवाच्युतम् ॥</s-l></s-lg>
<s-lg>
<s-l>स ययौ प्रथमं प्राचीं तुल्यः प्राचीनबर्हिषा ।</s-l><s-l>अहितान् अनिलोद्धूतैस् तर्जयन्न् इव केतुभिः ॥</s-l></s-lg>
<s-lg>
<s-l>रजोभिः स्यन्दनोद्धूतैर् गजैश् च घनसंनिभैः ।</s-l><s-l>भुवस् तलम् इव व्योम कुर्वन् व्योमेव भूतलम् ॥</s-l></s-lg>
<s-lg>
<s-l>प्रतापो ऽग्रे ततः शब्दः परागस् तदन्तरम् ।</s-l><s-l>ययौ पश्चाद् रथादीति चतुःस्कन्धेव सा चमूः ॥</s-l></s-lg>
<s-lg>
<s-l>मरुपृष्ठान्य् उदम्भांसि नाव्याः सुप्रतरा नदीः ।</s-l><s-l>विपिनानि प्रकाशानि शक्तिमत्त्वाच् चकार सः ॥</s-l></s-lg>
<s-lg>
<s-l>पुरोगैः कलुषास् तस्य सहप्रस्थायिभिः कृशाः ।</s-l><s-l>पश्चात्प्रयायिभिः पङ्काश् चक्रिरे मार्गनिम्नगाः ॥</s-l></s-lg>
<s-lg>
<s-l>स सेनां महतीं कर्षन् पूर्वसागरगामिनीम् ।</s-l><s-l>बभौ हरजटाभ्रष्टां गङ्गाम् इव भगीरथः ॥</s-l></s-lg>
<s-lg>
<s-l>त्याजितैः फलम् उत्खातैर् भग्नैश् च बहुधा नृपैः ।</s-l><s-l>तस्यासीद् उल्बणो मार्गः पादपैर् इव दन्तिनः ॥</s-l></s-lg>
<s-lg>
<s-l>पौरस्त्यान् एवम् आक्रामंस् तांस् ताञ् जनपदाञ् जयी ।</s-l><s-l>प्राप तालीवन्श्यामम् उपकञ्ठं महोदधेः ॥</s-l></s-lg>
<s-lg>
<s-l>अनम्राणां समुद्धर्तुस् तस्मात् सिन्धुरयाद् इव ।</s-l><s-l>आत्मा संरक्षितः सुह्मैर् वृत्तिम् आश्रित्य वैतसीम् ॥</s-l></s-lg>
<s-lg>
<s-l>वङ्गान् उत्खाय तरसा नेता नौसाधनोद्धतान् ।</s-l><s-l>निचखान जयस्तम्भान् गङ्गास्रोतोऽन्तरेषु सः ॥</s-l></s-lg>
<s-lg>
<s-l>आपादपद्मप्रणताः कलमा इव ते रघुम् ।</s-l><s-l>फलैः संवर्धयाम् आसुर् उत्खातप्रतिर्पिताः ॥</s-l></s-lg>
<s-lg>
<s-l>स तीर्त्वा कपिषां सैन्यैर् बद्धद्विरदसेतुभिः ।</s-l><s-l>उत्कलादर्शितपथः कलिङ्गाभिमुखो ययौ ॥</s-l></s-lg>
<s-lg>
<s-l>स प्रतापं महेन्द्रस्य मूर्ध्नि तीक्ष्णं न्यवेशयत् ।</s-l><s-l>अङ्कुशं द्विरदस्येव यन्ता गम्भीरवेदिनः ॥</s-l></s-lg>
<s-lg>
<s-l>प्रतिजग्राह कालिङ्गस् तम् अस्त्रैर् गजसाधनः ।</s-l><s-l>पक्षच्छेदोद्यतं शक्रं शिलावर्षीव पर्वतः ॥</s-l></s-lg>
<s-lg>
<s-l>द्विषां विषह्य काकुत्स्थस् तत्र नाराचदुर्दिनम् ।</s-l><s-l>सन्मङ्गलस्नात इव प्रतिपेदे जयश्रियम् ॥</s-l></s-lg>
<s-lg>
<s-l>वायव्यास्त्रविनिर्धूतात् पक्षाविद्धान् महोदधेः ।</s-l><s-l>गजानीकात् स कालिङ्गं तार्क्ष्यः सर्पम् इवाददे ॥</s-l></s-lg>
<s-lg>
<s-l>ताम्बूलीनां दलैस् तत्र रचितापानभूमयः ।</s-l><s-l>नलिकेरासवं योधाः शात्रवं च पपुर् यशः ॥</s-l></s-lg>
<s-lg>
<s-l>गृहीतप्रतिमुक्तस्य स धर्मविजयी नृपः ।</s-l><s-l>श्रियं महेन्द्रनाथस्य जहार न तु मेदिनीम् ॥</s-l></s-lg>
<s-lg>
<s-l>ततो वेलातटेनैव फलवत्पूगमालिना ।</s-l><s-l>अगस्त्याचरिताम् आशाम् अनाशास्यजयो ययौ ॥</s-l></s-lg>
<s-lg>
<s-l>स सैन्यपरिभोगेण गजदानसुगन्धिना ।</s-l><s-l>कावेरीं सरितां पत्युः शङ्कनीयाम् इवाकरोत् ॥</s-l></s-lg>
<s-lg>
<s-l>बलैर् अधुषितास् तस्य विजिगीषोर् गताध्वनः ।</s-l><s-l>मरिचोद्भ्रान्तहारीता मलयाद्रेर् उपत्यकाः ॥</s-l></s-lg>
<s-lg>
<s-l>ससञ्जुर् अश्वक्षुण्णानाम् एलानाम् उत्पतिष्णवः ।</s-l><s-l>तुल्यगन्धिषु मत्तेभकटेषु फलरेणवः ॥</s-l></s-lg>
<s-lg>
<s-l>आजानेयखुरक्षुण्णपक्वैलाक्षेत्रसंभवम् ।</s-l><s-l>व्यानशे सपदि व्योम त्रिपदीछेदिनाम् अपि ॥</s-l></s-lg>
<s-lg>
<s-l>भोगिवेष्टनमार्गेषु चन्दनानां समर्पितम् ।</s-l><s-l>न्ऽआस्रसत् करिणां ग्रैवं त्रिपदीछेदिनाम् अपि ॥</s-l></s-lg>
<s-lg>
<s-l>दिशि मन्दायते तेजो दक्षिणस्यां रवेर् अपि ।</s-l><s-l>तस्याम् एव रघोः पाण्ड्याः प्रतापं न विषेहिरे ॥</s-l></s-lg>
<s-lg>
<s-l>ताम्रपर्णीसमेतस्य मुक्तासारं महोदधेः ।</s-l><s-l>ते निपत्य ददुस् तस्मै यशः स्वम् इव संचितम् ॥</s-l></s-lg>
<s-lg>
<s-l>स निर्विश्य यथाकामं तटेष्व् आलीनचन्दनौ ।</s-l><s-l>स्तनाव् इव दिशस् तस्याः शैलौ मलयदर्दुरौ ॥</s-l></s-lg>
<s-lg>
<s-l>तस्यानीकैर् विसर्पद्भिर् अपरान्तजयोद्यतैः ।</s-l><s-l>रामास्त्रोत्सारितो ऽप्य् आसीत् सह्यलग्न इवार्णवः ॥</s-l></s-lg>
<s-lg>
<s-l>भयोत्सृष्टविभूषाणां तेन केरलयोषिताम् ।</s-l><s-l>अलकेषु चमूरेणुश् चूर्णप्रतिनिधीकृतः ॥</s-l></s-lg>
<s-lg>
<s-l>मुरलामारुतोद्धूतम् अगमत् कैतकं रजः ।</s-l><s-l>तद्योधवारबाणानाम् अयत्नपटवासताम् ॥</s-l></s-lg>
<s-lg>
<s-l>अभ्यभूयत वाहानां चरतां गात्रशिञ्जितैः ।</s-l><s-l>वर्मभिः पवनोद्धूतराजतालीवनद्व्ह्वनैः ॥</s-l></s-lg>
<s-lg>
<s-l>खर्जूरीस्कन्धनद्धानां मदोद्गार्तसुगन्धिषु ।</s-l><s-l>कटेषु करिणां पेतुः पुंनागेभ्यः शिलीमुखाः ॥</s-l></s-lg>
<s-lg>
<s-l>अवकाशं किलोदन्वान् रामायाभ्यर्थितो ददौ ।</s-l><s-l>अपरान्तमहीपालव्याजेन रघवे करम् ॥</s-l></s-lg>
<s-lg>
<s-l>मत्तेभरदनोत्कीर्णव्यक्तविक्रमलक्षणम् ।</s-l><s-l>त्रिकूटम् एव तत्रोच्चैर् जयस्तम्भं चकार सः ॥</s-l></s-lg>
<s-lg>
<s-l>पारसीकांस् ततो जेतुं प्रतस्थे स्थलवर्त्मना ।</s-l><s-l>इन्द्रियाख्यान् इव रिपूंस् तत्त्वज्ञानेन संयमी ॥</s-l></s-lg>
<s-lg>
<s-l>यवनीमुखपद्मानां सेहे मधुमदं न सः ।</s-l><s-l>बालातपम् इवाब्जानाम् अकालजलदोदयः ॥</s-l></s-lg>
<s-lg>
<s-l>संग्रामस् तुमुलस् तस्य पाश्चात्यैर् अश्वसाधनैः ।</s-l><s-l>शार्ङ्गकूजितविज्ञेयप्रतियोधे रजस्य् अभूत् ॥</s-l></s-lg>
<s-lg>
<s-l>भल्लापवर्जितैस् तेषां शिरोभिः श्मश्रुलैर् महीम् ।</s-l><s-l>तस्तार सरघाव्याप्तैः स क्षौद्रपटलैर् इव ॥</s-l></s-lg>
<s-lg>
<s-l>अपनीतशिरस्त्राणाः शेषास् तं शरणं ययुः ।</s-l><s-l>प्रणिपातप्रतीकारः संरम्भो हि महात्मनाम् ॥</s-l></s-lg>
<s-lg>
<s-l>विनयन्ते स्म तद्योधा मधुभिर् विजयश्रमम् ।</s-l><s-l>आस्तीर्णाजिनरत्नासु द्राक्षावलयभूमिषु ॥</s-l></s-lg>
<s-lg>
<s-l>ततः प्रतस्थे कौबेरीं भास्वान् इव रघुर् दिशम् ।</s-l><s-l>शरैर् उस्रैर् इवोदीच्यान् उद्धरिष्यम् रसान् इव ॥</s-l></s-lg>
<s-lg>
<s-l>जितान् अजय्यस् तान् एव कृत्वा रथपुरःसरान् ।</s-l><s-l>महार्णवम् इवौराग्निः प्रविवेशोत्तरापथम् ॥</s-l></s-lg>
<s-lg>
<s-l>विनीताध्वश्रमास् तस्य सिन्धुतीरवेचेष्टनैः ।</s-l><s-l>दुधुवुर् वाजिनः स्कन्धांल् लग्नकुङ्कुमकेसरान् ॥</s-l></s-lg>
<s-lg>
<s-l>तत्र हूणावरोधानां भर्तृशु व्यक्तविक्रमम् ।</s-l><s-l>कपोलपाटलादेशि बभूव रघुचेष्टितम् ॥</s-l></s-lg>
<s-lg>
<s-l>काम्बोजाः समरे सोढुं तस्य वीर्यम् अनीश्वराः ।</s-l><s-l>गजालानपरिक्लिष्टैर् अक्षोटैः सार्धम् आनताः ॥</s-l></s-lg>
<s-lg>
<s-l>तेषां सदश्वभूयिष्ठास् तुङ्गा द्रविणराशयः ।</s-l><s-l>उपदा विविशुः शश्वन् नोत्सेकाः कोसलेश्वरम् ॥</s-l></s-lg>
<s-lg>
<s-l>ततो गौरीगुरुं शैलम् आरुरोहाश्वसाधनः ।</s-l><s-l>वर्धयन्न् इव तत्कूटान् उद्धूतैर् धातुरेणुभिः ॥</s-l></s-lg>
<s-lg>
<s-l>शशंस तुल्यसत्त्वानां सैन्यघोषे ऽप्य् असंभ्रमम् ।</s-l><s-l>गुहाशयानां सिंहानां परिवृत्यावलोकितम् ॥</s-l></s-lg>
<s-lg>
<s-l>भूर्जेषु मर्मरीभूताः कीचकध्वनिहेतवः ।</s-l><s-l>गङ्गाशीकरिणो मार्गे मरुतस् तं सिषेविरे ॥</s-l></s-lg>
<s-lg>
<s-l>विशश्रमुर् नमेरूणां छायास्व् अध्यास्य सैनिकाः ।</s-l><s-l>दृषदो वासितोत्सङ्गा निषण्णमृगनाभिभिः ॥</s-l></s-lg>
<s-lg>
<s-l>सरलासक्तमातङ्गग्रैवेयस्फुरितत्विषः ।</s-l><s-l>आसन्नोषधयो नेतुर् नक्तम् अस्नेहदीपिकाः ॥</s-l></s-lg>
<s-lg>
<s-l>तस्योत्सृष्टनिवासेषु कण्ठरज्जुक्षत त्वचः ।</s-l><s-l>गजवर्ष्म किरातेभ्यः शशंसुर् देवदारवः ॥</s-l></s-lg>
<s-lg>
<s-l>तत्र जन्यं रघोर् घोरं पार्वतीयैर् गणैर् अभूत् ।</s-l><s-l>नाराचक्षेपणीयाश्मनिष्पेषोत्पतितानलम् ॥</s-l></s-lg>
<s-lg>
<s-l>शरैर् उत्सवसंकेतान् स कृत्वा विरतोत्सवान् ।</s-l><s-l>जयोदाहरणं बाह्वोर् गापयाम् आस किंनरान् ॥</s-l></s-lg>
<s-lg>
<s-l>परस्परेण विज्ञातस् तेषूपायनपाणिषु ।</s-l><s-l>राज्ञा हिमवतः सारो राज्ञः सारो हिमाद्रिणा ॥</s-l></s-lg>
<s-lg>
<s-l>तत्राक्षोभ्यं यशोराशिं निवेश्यावरुरोभ सः ।</s-l><s-l>पौलस्त्यतुलितस्याद्रेर् आदधान इव ह्रियम् ॥</s-l></s-lg>
<s-lg>
<s-l>चकम्पे तीर्णलौहित्ये तस्मिन् प्राग्ज्योतिषेश्वरः ।</s-l><s-l>तद्गालानतां प्राप्तैः सह कालागुरुद्रुअमैः ॥</s-l></s-lg>
<s-lg>
<s-l>न प्रसेहे स रुद्धार्कम् अधारावर्षदुर्दिनम् ।</s-l><s-l>रथवर्त्म रजो ऽप्य् अस्य कुत एव पताकिनीम् ॥</s-l></s-lg>
<s-lg>
<s-l>तम् ईशः कामरूपाणाम् अत्याखण्डलविक्रमम् ।</s-l><s-l>भेजे भिन्नकटैर् नागैर् अन्यान् उपरुरोध यैः ॥</s-l></s-lg>
<s-lg>
<s-l>कामरूपेश्वरस् तस्य हेमपीठाधिदेवताम् ।</s-l><s-l>रत्नपुष्पोपहारेण च्छायाम् आनर्च पादयोः ॥</s-l></s-lg>
<s-lg>
<s-l>इति जित्वा दिषो जिष्णुर् न्यवर्तत रथोद्धतम् ।</s-l><s-l>रजो विश्रामयन् राज्ञां छत्त्रशून्येषु मौलिषु ॥</s-l></s-lg>
<s-lg>
<s-l>स विश्वजितम् आजह्रे यज्ञं सर्वस्वदक्षिणम् ।</s-l><s-l>आदानं हि विसर्गाय सतं वारिमुचाम् इव ॥</s-l></s-lg>
<s-lg>
<s-l>सत्त्रान्ते सचिवसखः पुरस्क्रियाभिर् गुर्वीभिः शमितपराजयव्यलीकान् ।</s-l><s-l>काकुत्स्थश् चिरविरहोत्सुकावरोधान् राजन्यान् स्वपुरनिवृत्तये ऽनुमेने ॥</s-l></s-lg>
<s-lg>
<s-l>यज्ञान्ते तम् अवभृथाबिषेकपूतं सत्कारैः शमितपराजयव्यलीकान् ।</s-l><s-l>आमन्त्र्योत्सुकवनितात्पतद्विसृष्टाः स्वानि स्वान्य् अवनिभुजः पुराणि जग्मुः ॥</s-l></s-lg>
<s-lg>
<s-l>ते रेकाध्वजकुलिशातपत्रैचिह्नं सम्राजश् चरणयुगं प्रसादलभ्यम् ।</s-l><s-l>प्रस्थानप्रणतिभिर् अङ्गुलीषु चक्रुर् मौलिस्रक्च्युतमकरन्दरेणुगौरम् ॥</s-l></s-lg>
<s-lg>
<s-l>तम् अध्वरे विश्वजिति क्षितीशं निःशेषविश्राणितकोशजातम् ।</s-l><s-l>उपात्तविद्यो गुरुदक्षिनार्थी कौत्सः प्रपेदे वरतन्तुशिष्यः ॥</s-l></s-lg>
<s-lg>
<s-l>स मृन्मये वीतहिरण्मयत्वात् पात्रे निधायार्गह्यम् अनर्घ्यशीलः ।</s-l><s-l>श्रुतप्रकाशं यशसा प्रकाशः प्रत्युज्जगामातिथिम् आतिथेयः ॥</s-l></s-lg>
<s-lg>
<s-l>तम् अर्चयित्वा विधिवद् विधिज्ञस् तपोधनं मानधनाग्रयायी ।</s-l><s-l>विशांपतिर् विष्टरभाजम् आरात् कृताञ्जलिः कृत्यविद् इत उवाच ॥</s-l></s-lg>
<s-lg>
<s-l>अप्य् अग्रणीर् मन्त्रकृताम् ऋषीणां कुशाग्रबुद्धे कुशली गुरुस् ते ।</s-l><s-l>यतस् त्वया ज्ञानम् अशेषम् आप्तम् लोकेन चैतन्यम् इवोष्णरश्मेः ॥</s-l></s-lg>
<s-lg>
<s-l>कायेन वाचा मनसापि शश्वद् यत् संभृतं वासवधैर्यलोपि ।</s-l><s-l>आपाद्यते न व्ययम् अन्तरायैः कच्चिन् महर्षेस् त्रिविधं तपस् तत् ॥</s-l></s-lg>
<s-lg>
<s-l>आधारबन्धप्रमुखैः प्रयत्नैः संवर्धितानां सुतनिर्विशेषम् ।</s-l><s-l>कच्चिन् न वाय्वादिर् उपप्लवो वः श्रमच्छिदं आश्रमपादपानाम् ॥</s-l></s-lg>
<s-lg>
<s-l>क्रियानिमित्तेष्व् अपि वत्सलत्वाद् अभग्नकामा मुनिभिः कुशेषु ।</s-l><s-l>तदङ्कशय्याच्युतनाभिनाला कच्चिन् मृगीणाम् अनघा प्रसूतिः ॥</s-l></s-lg>
<s-lg>
<s-l>निर्वर्त्यते यैर् नियमाभिषेको येभ्यो निवापाञ्जलयः पित्ःणाम् ।</s-l><s-l>तान्य् उञ्छषष्ठाङ्कितसैकतानि शिवानि वस् तीर्थजलानि कच्चित् ॥</s-l></s-lg>
<s-lg>
<s-l>नीवारपाकादि कडम्गरीयैर् आमृश्यते जानपदैर् न कच्चित् ।</s-l><s-l>कालोपपन्नातिथिकल्पभागं वन्यं शरीरस्थितिसाधनं वः ॥</s-l></s-lg>
<s-lg>
<s-l>अपि प्रसन्नेन महर्षिणा त्वं सम्यग् विनीयानुमतो गृहाय ।</s-l><s-l>कालो ह्य् अयं संक्रमितुं द्वितीयं सर्वोपकारक्षमम् आश्रमं ते ॥</s-l></s-lg>
<s-lg>
<s-l>तवार्हतो नाभिगमेन तृप्तं मनो नियोगक्रिययोत्सुकं मे ।</s-l><s-l>अप्य् आज्ञया शासितुर् आत्मना वा प्राप्तो ऽसि संभावयितुं वनान् माम् ॥</s-l></s-lg>
<s-lg>
<s-l>इत्य् अर्घ्यपात्रानुमितव्ययस्य रघोर् उदाराम् अपि गां निशम्य ।</s-l><s-l>स्वार्थोपपत्तिं प्रति दुर्बलाशस् तम् इत्य् अवोचद् वरतन्तुशिष्यः ॥</s-l></s-lg>
<s-lg>
<s-l>सर्वत्र नो वार्त्तम् अवेहि राजन् नाथे कुतस् त्वव्य् अशुभं प्रजानाम् ।</s-l><s-l>सूर्ये तपत्य् आवरणाय दृष्टेः कल्पेत लोकस्य कथं तमिस्रा ॥</s-l></s-lg>
<s-lg>
<s-l>भक्तिः प्रतीक्ष्येषु कुलोचिता ते पूर्वान् महाभाग तया ऽतिशेषे ।</s-l><s-l>व्यतीतकालस् त्व् अहम् अभ्युपेतस् त्वाम् अर्थिभावाद् इति मे विषादः ॥</s-l></s-lg>
<s-lg>
<s-l>शरीरमात्रेण नरेन्द्र तिष्ठन्न् आभासि तीर्थप्रतिपादितर्द्धिः ।</s-l><s-l>आरण्यकोपात्तफलप्रसूतिः स्तम्बेन नीवार इवावशिष्टः ॥</s-l></s-lg>
<s-lg>
<s-l>स्थाने भवान् एकनराधिपः सन्न् अकिंचनत्वं मखजं व्यनक्ति ।</s-l><s-l>पर्यायपीतस्य सुरैर् हिमांशोः कलाक्षयः श्लाघ्यतरो हि वृद्धेः ॥</s-l></s-lg>
<s-lg>
<s-l>तदन्यतस् तावद् अनन्यकार्यो गुर्वर्थम् आहर्तुम् अहं यतिष्ये ।</s-l><s-l>स्वस्त्य् अस्तु ते निर्गलिताम्बुगर्भं शरद्घनं नार्दति चातको ऽपि ॥</s-l></s-lg>
<s-lg>
<s-l>एतावद् उक्त्वा प्रतियातुकामं शिष्यं महर्षेर् नृपतिर् निषिध्य ।</s-l><s-l>किं वस्तु विद्वन् गुरवे प्रदेयं त्वया कियद् वेति तम् अन्वयुङ्क्त ॥</s-l></s-lg>
<s-lg>
<s-l>ततो यथावद्विहिताध्वराय तस्मै स्मयावेशविवर्जिताय ।</s-l><s-l>वर्णाश्रमाणां गुरवे स वर्णी विचक्षणः प्रस्तुतम् आचचक्षे ॥</s-l></s-lg>
<s-lg>
<s-l>समाप्तविद्येन मया महर्षिर् विज्ञापितो ऽभूद् गुरुदक्षिणायै ।</s-l><s-l>स मे चिरायास्खलितोपचारां तां भक्तिम् एवागणयत् पुरस्तात् ॥</s-l></s-lg>
<s-lg>
<s-l>निर्बन्धसंजातरुषार्थकार्श्यम् अचिन्तयित्वा गुरुणाहम् उक्तः ।</s-l><s-l>वित्तस्य विद्यापरिसंख्यया मे कोटीष् चतस्रो दश चाहरेति ॥</s-l></s-lg>
<s-lg>
<s-l>सो ऽहं सपर्याविधिभाजनेन मत्वा बह्वन्तं प्रभुशब्दशेषम् ।</s-l><s-l>अभ्युत्सहे संप्रति नोपरोद्धुम् अल्पेतरत्वाच् छ्रुतनिष्क्रयस्य ॥</s-l></s-lg>
<s-lg>
<s-l>इत्थं द्विजेन द्विजराकान्तिर् आवेदितो वेदविदां वरेण ।</s-l><s-l>एनोनिवृत्तेन्द्रियवृत्तिर् एनं जगाद भूयो जगदेकनाथः ॥</s-l></s-lg>
<s-lg>
<s-l>गुर्वर्थम् अर्थी श्रुतपारदृश्वा रघोः सकाशाद् अनवाप्य कामम् ।</s-l><s-l>गतो वदायान्तरम् इत्य् अयं मे मा भूत् परीवादनवावतारः ॥</s-l></s-lg>
<s-lg>
<s-l>स त्वं प्रशस्ते महिते मदीये वसंश् चतुर्थो ऽग्निर् इवाग्न्यगारे ।</s-l><s-l>द्वित्राण्य् अहान्य् अर्हसि सोढुम् अर्हन् यावद् यते साधयितुं त्वदर्थम् ॥</s-l></s-lg>
<s-lg>
<s-l>तथेति तस्य्ऽ; आवितथं प्रतीतः प्रत्यग्रहीत् संगरम् अग्रजन्मा ।</s-l><s-l>गाम् आत्तसारां रघुर् अप्य् अवेक्ष्य निष्कष्टुम् अर्थं चकमे कुबेरात् ॥</s-l></s-lg>
<s-lg>
<s-l>वसिष्ठमन्त्रोक्षणजात् प्रभावाद् उदन्वदाकाशमहीधरेषु ।</s-l><s-l>मरुत्सखस्येव बलाहकस्य गतिर् विजघ्ने न हि तद्रथस्य ॥</s-l></s-lg>
<s-lg>
<s-l>अथाधिशिश्ये प्रयथः प्रदोषे रथं रघुः कल्पितशस्त्रगर्भम् ।</s-l><s-l>सामन्तसंभावनयैव धीरः कैलासनाथं तरसा जिगीषुः ॥</s-l></s-lg>
<s-lg>
<s-l>प्रातः प्रयाणाभिमुखाय तस्मै सविस्मयाः कोशगृहे नियुक्ताः ।</s-l><s-l>हिरण्मयीं कोशगृहस्य मध्ये वृष्टिं शशंसुः पतितां नभस्तः ॥</s-l></s-lg>
<s-lg>
<s-l>तं भूपतिर् भासुरहेमराशिं लब्धं कुबेराद् अभियास्यमानात् ।</s-l><s-l>दिदेश कौतस्य समस्तम् एव पादं सुमेरोर् इव वज्रभिन्नम् ॥</s-l></s-lg>
<s-lg>
<s-l>जनस्य साकेतनिवासिनस् तौ द्वाव् अप्य् अभूताम् अभिनन्द्यसत्त्वौ ।</s-l><s-l>गुरुप्रदेयाधिकनीःस्पृहो ऽर्थी नृपो ऽर्थिकामाद् अधिकप्रदश् च ॥</s-l></s-lg>
<s-lg>
<s-l>अथोष्ट्रवामीशतवाहितार्थं प्रजेष्वरं प्रीतमना महर्षिः ।</s-l><s-l>स्पृषन् करेणानतपूर्वकायं संप्रस्थितो वाचम् उवाच कौत्सः ॥</s-l></s-lg>
<s-lg>
<s-l>किम् अत्र चित्रं यदि कामसूर् भूर् वृत्ते स्थितस्याधिपतेः प्रजानाम् ।</s-l><s-l>अचिन्तनीयस् तु तव प्रभावो मनीषितं द्यौर् अपि येन दुग्धा ॥</s-l></s-lg>
<s-lg>
<s-l>आशास्यम् अन्यत् पुनरुक्तभूतं श्रेयांसि सर्वाण्य् अधिजग्मुषस् ते ।</s-l><s-l>पुत्रं लभस्वात्मगुणानुरूपं भवन्तम् ईडं भवतः पितेव ॥</s-l></s-lg>
<s-lg>
<s-l>इत्थं प्रयुज्याशिषम् अग्रजन्मा राज्ञे प्रतीयाय गुरोः सकाशम् ।</s-l><s-l>राजापि लेभे सुतम् आशु तस्माद् आलोकम् अर्काद् इव जीवलोकः ॥</s-l></s-lg>
<s-lg>
<s-l>ब्राह्मे मुहूर्ते किल तस्य देवी कुमारकल्पं सुषुवे कुमारम् ।</s-l><s-l>अतः पिता ब्रह्मण एव नाम्ना तम् आत्मजन्मानम् अजं चकार ॥</s-l></s-lg>
<s-lg>
<s-l>रूपं तद् ओजस्वि तद् एव वीर्यं तदैव नैसर्गिकम् उन्नतत्वम् ।</s-l><s-l>न कारणात् स्वाद् बिभिदे कुमारः प्रवर्तितो दीप इव प्रदीपात् ॥</s-l></s-lg>
<s-lg>
<s-l>उपात्तविद्यं विधिवद् गुरुभ्यस् तं यौवनोद्भेदविशेषकान्तम् ।</s-l><s-l>श्रीर् गन्तुकामापि गुरोर् अनुज्ञां धीरेव कन्या पितुर् आचकाङ्क्ष ॥</s-l></s-lg>
<s-lg>
<s-l>अथेश्वरेण क्रथकैशिकानां स्वयंवरार्थं स्वसुर् इन्दुमत्याः ।</s-l><s-l>आप्तः कुमारानयनोत्सुकेन भोजेन दूतो रघवे विसृष्टः ॥</s-l></s-lg>
<s-lg>
<s-l>तं श्लाघ्यसंबन्धम् असौ विचिन्त्य दारक्रियायोग्यदशं च पुत्रम् ।</s-l><s-l>प्रस्थापयाम् आस ससैन्यम् एनम् ऋद्धां विदर्भाधिपराजधानीम् ॥</s-l></s-lg>
<s-lg>
<s-l>तस्योपकार्यारचितोपकारा वन्येतरा जानपदोपदाभिः ।</s-l><s-l>मार्गे निवासा मनुजेन्द्रसूनोर् बभूवुर् उद्यानविहारकल्पाः ॥</s-l></s-lg>
<s-lg>
<s-l>स नर्मदारोधसि शीकरार्द्रैर् मरुद्भिर् आनर्तितनक्तमाले ।</s-l><s-l>निवेशयाम् आस विलङ्घिताध्वा क्लान्तं रजोधूसरकेतु सैन्यम् ॥</s-l></s-lg>
<s-lg>
<s-l>अथोपरिष्टाद् भ्रमरैर् भ्रमद्भिः प्राक् सूचितान्तःसलिलप्रवेशः ।</s-l><s-l>निर्धौत दानामलगण्डभित्तिर् यन्यः सरित्तो गज उन्ममज्ज ॥</s-l></s-lg>
<s-lg>
<s-l>निःशेषविक्षालितधातुनापि वप्रक्रियाम् ऋक्षवतस् तटेषु ।</s-l><s-l>नीलोर्ध्वरेखाशबलेन शंसन् दन्तद्वयेनाश्मविकुण्ठितेन ॥</s-l></s-lg>
<s-lg>
<s-l>संहारविक्षेपलघुक्रियेण हस्तेन तीराभिमुखः सशब्दम् ।</s-l><s-l>बभौ स भिन्दन् बृहतस् तरङ्गान् वार्यर्गलाभङ्ग इव प्रवृत्तः ॥</s-l></s-lg>
<s-lg>
<s-l>स भोगिभोगाधिकपीवरेण हस्तेन तीराभिमुखः सशब्दम् ।</s-l><s-l>संवर्धितार्त्धप्रहितेन दीर्घान् चिक्षेप वारीपरिघान् इवोर्मीन् ॥</s-l></s-lg>
<s-lg>
<s-l>शैलोपमः शैवलमञ्जरीणां जालानि कर्षन्न् उरसा स पश्चात् ।</s-l><s-l>पूर्वं तदुत्पीडितवारिराशिः सरित्प्रवाहस् तटम् उत्ससर्प ॥</s-l></s-lg>
<s-lg>
<s-l>कारण्डवोत्सृष्टमृदुप्रत्नानाः पुलिन्दयोषाम्बुविहारकाञ्चीः ।</s-l><s-l>कर्षन् स शैवाललता नदीषः स्कन्धावलग्नास् तटम् उत्ससर्प ॥</s-l></s-lg>
<s-lg>
<s-l>तस्यैकनागस्य कपोलभित्त्योर् जलावगाहक्षणमात्रशान्ता ।</s-l><s-l>वन्येतरानेकपदर्शनेन पुनर् दिदीपे मददुर्दिनश्रीः ॥</s-l></s-lg>
<s-lg>
<s-l>सप्तच्छदक्षीरकटुप्रवाहम् असह्यम् आघ्राय मदं तदीयम् ।</s-l><s-l>विलङ्घिताधोरणतीव्रयत्नाः सेनागजेन्द्रा विमुखा बभूवुः ॥</s-l></s-lg>
<s-lg>
<s-l>स च्छिन्नबन्धद्रुतयुग्यशून्यं भग्नाक्षपर्यस्तरथं क्षणेन ।</s-l><s-l>रामापरिताणविहस्तयोधं सेनानिवेशं तुमुलं चकार ॥</s-l></s-lg>
<s-lg>
<s-l>तम् आपतन्तं नृपतेर् अवध्यो वन्यः करीति श्रुतवान् कुमारः ।</s-l><s-l>निवर्तयिष्यन् विशिखेन कुम्भे जघान नात्यायतकृष्टशार्ङ्गः ॥</s-l></s-lg>
<s-lg>
<s-l>स विद्धमात्रः किल नागरूपम् उत्सृज्य तद्विस्मितसैन्यदृष्टः ।</s-l><s-l>स्फुरत्प्रभामण्डलमध्यवर्ति कान्तं वपुर् व्योमचरं प्रपेदे ॥</s-l></s-lg>
<s-lg>
<s-l>अथ प्रभावोपनतैः कुमारं कल्पद्रुमोत्थैर् अवकीर्य पुष्पैः ।</s-l><s-l>उवाच वाग्मी दशनप्रभाभिः संवर्धितोरःस्थलतारहारः ॥</s-l></s-lg>
<s-lg>
<s-l>मतङ्गशापाद् अवलेपमूलाद् अवाप्तवान् अस्मि मतङ्गजत्वम् ।</s-l><s-l>अवेहि गन्धर्वपतेस् तनूजं प्रियंवदं मां प्रियदर्शनस्य ॥</s-l></s-lg>
<s-lg>
<s-l>स चानुनीतः प्रणतेन पश्चान् मया महर्षिर् मृदुताम् अगच्छत् ।</s-l><s-l>उष्णत्वम् अग्न्यातपसंप्रयोगाच् छैत्यं हि यत् सा प्रकृतिर् जलस्य ॥</s-l></s-lg>
<s-lg>
<s-l>इक्ष्वाकुवंशप्रभवो यदा ते भेत्स्यत्य् अजः कुम्भम् अयोमुखेन ।</s-l><s-l>संयोक्ष्यसे स्वेन वपुर्महिम्ना तदेत्य् अवोचत् स तपोनिधिर् माम् ॥</s-l></s-lg>
<s-lg>
<s-l>संमोचितः सत्त्ववता त्वयाहं शापाच् चिरप्रार्थितदर्शनेन ।</s-l><s-l>प्रतिप्रियं चेद् भवतो न कुर्यां वृथा हि मे स्यात् स्वपदोपलब्धिः ॥</s-l></s-lg>
<s-lg>
<s-l>संमोहनं नाम सखे ममास्त्रं प्रयोगसंहारविभक्तमन्त्रम् ।</s-l><s-l>गान्धर्वम् आधत्स्व यतः प्रयोक्तुर् न चारिहिंसा विजयश् च हस्ते ॥</s-l></s-lg>
<s-lg>
<s-l>अलं ह्रिया मां प्रति यन् मुहूर्तं दयापरो ऽभुः प्रहरन्न् अपि त्वम् ।</s-l><s-l>तस्माद् उपच्छन्दयति प्रयोजं मयि त्वया न प्रतिशेधरौक्ष्यम् ॥</s-l></s-lg>
<s-lg>
<s-l>तथेत्य् उपस्पृश्य पयः पवित्रं सोमोध्बवायाः सरितो नृसोमः ।</s-l><s-l>उदङ्मुखः सो ऽस्त्रविद् अस्त्रमन्त्रं जग्राह तस्मान् निगृहीतशापात् ॥</s-l></s-lg>
<s-lg>
<s-l>एवं तयोर् अध्वनि दैवयोगाद् आसेदुषोः सख्यम् अचिन्त्यहेतु ।</s-l><s-l>एको ययौ चैत्ररथपदेशान् सौराज्यरम्यान् अपरो विदर्भान् ॥</s-l></s-lg>
<s-lg>
<s-l>तं तस्थिवांसं नगरोपकण्ठे तदागमारूढगुरुप्रहर्षः ।</s-l><s-l>प्रत्युज्जगाम क्रथकैशिकेन्द्रश् चन्द्रं प्रवृद्धोर्मिर् इवोर्मिमाली ॥</s-l></s-lg>
<s-lg>
<s-l>प्रवेश्य चैनं पुरम् अग्रयायी नीचैस् तथोपाचरद् अर्पितश्रीः ।</s-l><s-l>मेने यथा तत्र जनः समेतो वैदर्भम् आगन्तुम् अजं गृहेशम् ॥</s-l></s-lg>
<s-lg>
<s-l>तस्य्ऽ; आधिकारपुरुषैः प्रणतैः प्रदिष्टां प्राग्द्वारवेदिविनिवेशितपूर्ण कुम्भाम् ।</s-l><s-l>मेने यथा तत्र जनः समेतो बाल्यात् पराम् इव दशां मदनो ऽध्युवास ॥</s-l></s-lg>
<s-lg>
<s-l>तत्र स्वयंवरसमाहृतराजलोकं कन्याललाम कमनीयम् अजस्य लिप्सोः ।</s-l><s-l>भावावबोधकलुषा दयितेव रात्रौ निद्रा चिरेण नयनाभिमुखी बभूव ॥</s-l></s-lg>
<s-lg>
<s-l>तं कर्णभूषणनिपीडितपीवरांसं शय्योत्तरच्छदविमर्दकृशाङ्गरागम् ।</s-l><s-l>सूतात्मजाः सवयसः प्रथितप्रबोधं) प्राबोधयन्न् उषसि वाग्भिर् उदारवाचः ॥</s-l></s-lg>
<s-lg>
<s-l>रात्रिर् गता मतिमतां वर मुञ्च शय्यां धात्रा द्विधैव ननु धूर् जगतो विभक्ता ।</s-l><s-l>ताम् एकतस् तव बिभर्ति गुरुर् विनिद्रस् तस्या भवान् अपरधुर्यपदावलम्बी ॥</s-l></s-lg>
<s-lg>
<s-l>निद्रावशेन भवताप्य् अनपेक्षमाणा पर्युत्सुकत्वम् अबला निशि खण्डितेव ।</s-l><s-l>लक्ष्मीर् विनोदयति येन दिगन्तलम्बी सो ऽपि त्वदाननरुचिं विजहाति चन्द्रः ॥</s-l></s-lg>
<s-lg>
<s-l>तद् वल्गुना युगपदुन्मिषितेन तावत् सद्यः परपरतुलाम् अधिरोहतां द्वे ।</s-l><s-l>प्रस्पन्दमानपरुषेतरतारम् अन्तश् चक्षुस् तव प्रचलितभ्रमरं च पद्मम् ॥</s-l></s-lg>
<s-lg>
<s-l>वृन्ताच् छ्लथं हरति पुष्पम् अनोकहानां संसृज्यते सरसिजैर् अरुणाम्शुभिन्नैः ।</s-l><s-l>स्वाभाविकं परगुणेन विभातवायुः सौरभ्यम् ईप्सुर् इव ते मुखमारुतस्य ॥</s-l></s-lg>
<s-lg>
<s-l>ताम्रोदरेषु पैतं तरुपल्लवेषु निर्धौत हारगुलिकाविशदं हिमाम्भः ।</s-l><s-l>आभाति लब्धपरभागतयाधरोष्ठे लीलास्मितं सदशनार्चिर् इव त्वदीयम् ॥</s-l></s-lg>
<s-lg>
<s-l>यावत् प्रतापनिधिर् आक्रमते न भानुर् अह्नाय तावद् अरुणेन तमो निरस्तम् ।</s-l><s-l>आयोधनाग्रसरतां त्वयि वीर याते किं वा रिपूंस् तव गुरुः स्वयम् उच्छिनत्ति ॥</s-l></s-lg>
<s-lg>
<s-l>शय्यां जहत्य् उभयपक्षविनीतनिद्राः स्तम्बेरमा मुखरशृङ्खलकर्षिणस् ते ।</s-l><s-l>येषां विभान्ति तरुणारुणरागयोगाद् भिन्नाद्रिगैरिकतटा इव दन्तकोषाः ॥</s-l></s-lg>
<s-lg>
<s-l>दीर्घेष्व् अमी नियमिताः पटमण्डपेषु निद्रां विहाय वनजाक्ष वनायुदेश्याः ।</s-l><s-l>वक्त्रोष्मणा मलिनयन्ति पुरोगतानि लेह्यानि सैन्धवशिलाशकलानि वाहाः ॥</s-l></s-lg>
<s-lg>
<s-l>भवति विरलभक्तिर् म्लानपुष्पोपहारः स्वकिरण्परिवेषोध्बेदशून्याः प्रदीपाः ।</s-l><s-l>अयम् अपि च गिरं नस् त्वत्प्रबोधप्रयुक्ताम् अनुवदति शुकस् ते मञ्जुवाक् पञ्जरस्थः ॥</s-l></s-lg>
<s-lg>
<s-l>इति विरचितवाग्भिर् बन्दिपुत्रैः कुमारः सपदि विगतनिद्रस् तल्पम् उज्झां चकार ।</s-l><s-l>मदपटु निनदद्भिर् बोधितो राजहंसैः सुरगज इव गाङ्गं सैकतं सुप्रतीकः ॥</s-l></s-lg>
<s-lg>
<s-l>अथ विधिम् अवसाय्य शास्त्रदृष्टं दिवसमुखोचितम् अञ्चिताक्षिपक्ष्मा ।</s-l><s-l>कुशलविरचितानुकूलवेषः क्षितिपसमाजम् अगात् स्वयंवरस्थम् ॥</s-l></s-lg>
<s-lg>
<s-l>स तत्र मञ्चेषु मनोज्ञवेषान् सिंहासनस्थान् उपचारवस्तु ।</s-l><s-l>वैमानिकानां मरुताम् अपश्यद् आकृष्टलीलान् नरलोकपालान् ॥</s-l></s-lg>
<s-lg>
<s-l>रतेर् गृहीतानुनयेन कामं प्रत्यर्पितस्वाङ्गम् इवेश्वरेण ।</s-l><s-l>काकुत्स्थम् आलोकयतां नृपाणां मनो बभूवेन्दुमतीनिराशम् ॥</s-l></s-lg>
<s-lg>
<s-l>वैदर्भनिर्दिष्टम् असौ कुमारः कॢप्तेन सोपानपथेन मञ्चम् ।</s-l><s-l>शिलाविभङ्गैर् मृगराजशावस् तुङ्गं नगोत्सङ्गम् इवारुरोह ॥</s-l></s-lg>
<s-lg>
<s-l>परार्ध्यवर्णास्तरणोपपन्नम् आसेदिवान् रत्नवद् (?) आसनं सः ।</s-l><s-l>भूयिष्ठम् आसीद् उपमेयकान्तिर् मयूरपृष्ठाश्रयिणा गुहेन ॥</s-l></s-lg>
<s-lg>
<s-l>तासु श्रिया राजपरंपरासु प्रभाविशेषोदयदुर्निरीक्ष्यः ।</s-l><s-l>सहस्रधात्मा व्यरुचद् विभक्तः पयोमुचां पङ्क्तिषु विद्युतेव ॥</s-l></s-lg>
<s-lg>
<s-l>तेषां महार्हासनसंस्थितानाम् उदारनेपथ्यभृतां स मध्ये ।</s-l><s-l>रराज धाम्ना रघुसूनुर् एव कल्पद्रुमाणाम् इव पारिजातः ॥</s-l></s-lg>
<s-lg>
<s-l>नेत्रव्रजाः पौरजनस्य तस्मिन् विहाय सर्वान् नृपतीन् निपेतुः ।</s-l><s-l>मदोत्कटे रेचितपुष्पवृक्षा गन्धद्विपे वन्य इव द्विरेफाः ॥</s-l></s-lg>
<s-lg>
<s-l>अथ स्तुते बन्दिभिर् अन्वयज्ञैः सोमार्कवंश्ये नरदेवलोके ।</s-l><s-l>संचारिते च्ऽ; आगारुसारयोनौ धूपे समुत्सर्पति वैजयन्तीः ॥</s-l></s-lg>
<s-lg>
<s-l>पुरोपकण्ठोपवनाश्रयाणां कलापिनाम् उद्धतनृत्यहेतौ ।</s-l><s-l>प्रध्मातशङ्खे परितो दिगन्तांस् तूर्यस्वने मूर्छति मङ्गलार्थे ॥</s-l></s-lg>
<s-lg>
<s-l>मनुष्यवाह्यं चतुरश्रयानम् अध्यास्य कन्या परिवारशोभि ।</s-l><s-l>विवेश मञ्चान्तरराजमार्गं पतिंवरा कॢप्तविवाहवेषा ॥</s-l></s-lg>
<s-lg>
<s-l>तस्मिन् विधानातिशये विधातुः कन्यामये नेत्रशतैकलक्ष्ये ।</s-l><s-l>निपेतुर् अन्तःकरणैर् नरेन्द्रा देहैः स्थिताः केवलम् आसनेषु ॥</s-l></s-lg>
<s-lg>
<s-l>तां प्रत्य् अभिव्यक्तमनोरथानां महीपतीनां प्रणयाग्रदूत्यः ।</s-l><s-l>प्रवालोशोभा इव पादपानां शृङ्गारचेष्ट विविधा बभूवुः ॥</s-l></s-lg>
<s-lg>
<s-l>कश्चित् कराभ्याम् उपगूढनालम् आलोलपत्त्राभिहतद्विरेफम् ।</s-l><s-l>रजोभिर् अन्तः परिवेषबन्धि लीलारविन्दं भ्रमयां चकार ॥</s-l></s-lg>
<s-lg>
<s-l>विस्रस्तम् अंसाद् अपरो विलासी रत्नानुविद्धाङ्गदकोटिलग्नम् ।</s-l><s-l>प्रालम्बम् उत्कृष्य यथावकशं निनाय साचीकृतचारुवक्त्रः ॥</s-l></s-lg>
<s-lg>
<s-l>आकुञ्चिताग्राङ्गुलिना ततो ऽन्यः किंचित्समावर्जितनेत्रशोभः ।</s-l><s-l>तिर्यग्विसंसर्पिनखप्रभेण पादेन हैमं विलिलेख पीठम् ॥</s-l></s-lg>
<s-lg>
<s-l>निवेश्य वामं भुजम् आसनार्धे ततसंनिवेशाद् अधिकोन्नतांसः ।</s-l><s-l>कश्चिद् विवृत्तत्रिकभिन्नहारः सुहृत्समाभाषणतत्परो ऽभूत् ॥</s-l></s-lg>
<s-lg>
<s-l>विलासिनीविभ्रमदन्तपत्त्रम् आपाण्डु रं केतकबर्हम् अन्यः ।</s-l><s-l>प्रियाइतम्बोचितसंनिवेशैर् विपाटयाम् आस युवा नखाग्रैः ॥</s-l></s-lg>
<s-lg>
<s-l>कुशेशयाताम्रतलेन कश्चित् करेण रेखाध्वजलाञ्छनेन ।</s-l><s-l>रत्नाङ्गुलीयप्रभयानुविद्धान् उदीरयाम् आस सलीलम् अक्षान् ॥</s-l></s-lg>
<s-lg>
<s-l>कश्चिद् यथाभागम् अवस्थिते ऽपि स्वसंनिवेशाद् व्यतिलङ्घिनीव ।</s-l><s-l>वज्रांशुगर्भाङ्गुलिरन्ध्रम् एकं व्यापारयाम् आस करं किरीटे ॥</s-l></s-lg>
<s-lg>
<s-l>ततो नृपाणां श्रुतवृत्तवंशा पुंवत् प्रगल्भा प्रतिहाररक्षी ।</s-l><s-l>प्राक् संनिकर्षं मगधेश्वरस्य नीत्वा कुमारीम् अवदत् सुनन्दा ॥</s-l></s-lg>
<s-lg>
<s-l>असौ शरण्यः शरणोन्मुखानाम् अगाधसत्त्वो मगधप्रतिष्ठः ।</s-l><s-l>राजा प्रजारञ्जनलब्धवर्णः परंतपो नाम यथार्थनामा ॥</s-l></s-lg>
<s-lg>
<s-l>कामं ण्र्पाः सन्तु सहरशो ऽन्ये राजन्वतीम् आहुर् अनेन भूमिम् ।</s-l><s-l>नक्षत्रताराग्रहसंकुलापि ज्योतिष्मती चन्द्रमसैव रात्रिः ॥</s-l></s-lg>
<s-lg>
<s-l>क्रियाप्रबन्धाद् अयम् अध्वराणाम् अजस्रम् आहूतसहस्रनेत्रः ।</s-l><s-l>शच्याश् चिरं पाण्दुकपोललम्बान् मन्दारशून्यान् अलकांश् चकार ॥</s-l></s-lg>
<s-lg>
<s-l>अनेन चेद् इच्छसि गृह्यमाणं पाणिं वरेण्येन कुरु प्रवेशे ।</s-l><s-l>प्रासादवातायनसंश्रितानां नेत्रोत्सत्वं पुष्पपुराङ्गनानाम् ॥</s-l></s-lg>
<s-lg>
<s-l>एवं तयोक्ते तम् अवेक्ष्य किंचिद् (?) विस्रंसिदूर्वाङ्कमधूकमाला ।</s-l><s-l>ऋजुप्रणामक्रिययैव तन्वी प्रत्यादिदेशैनम् अभाषमाणा ॥</s-l></s-lg>
<s-lg>
<s-l>तां सैव वेत्रग्रहणे नियुक्ता राजान्तरं राजसुतां निनाय ।</s-l><s-l>समीरणोत्थेव तरङ्गलेखा पद्मान्तरं मानसराजहंसीम् ॥</s-l></s-lg>
<s-lg>
<s-l>जगाद चैनाम् अयम् अङ्गनाथः सुराङ्गनाप्रार्थितयौवनश्रीः ।</s-l><s-l>विनीतनागः किल सूत्रकारैर् ऐन्द्रं पदं भूमिगतो ऽपि भुङ्क्ते ॥</s-l></s-lg>
<s-lg>
<s-l>अनेन पर्यासयतास्रबिन्दून् मुक्ताफल्स्थूलतमान् स्तनेषु ।</s-l><s-l>प्रत्यर्पिताः शत्रुविलासिनीनाम् उन्मुच्य सूत्रेण विनैव हाराः ॥</s-l></s-lg>
<s-lg>
<s-l>निसर्गभिन्नास्पदम् एकसंस्थम् अस्मिन् द्वयं श्रीश् च सरस्वती च ।</s-l><s-l>कान्त्या गिरा सूनृतया च योग्या त्वम् एव कल्याणि तयोस् तृतीया ॥</s-l></s-lg>
<s-lg>
<s-l>अथाङ्गराजाद् अवतार्य चक्षुर् याह् जन्याम् अवदत् कुमारी ।</s-l><s-l>नासौ न काम्यो न च वेद सम्यग् द्रष्टुं न सा भिन्नरुचिर् हि लोकः ॥</s-l></s-lg>
<s-lg>
<s-l>ततः परं दुष्प्रसहं द्विषद्भिर् नृपं नियुक्ता प्रतिहारभूमौ ।</s-l><s-l>निदर्शयाम् आस विशेषदृश्यम् इन्दुं नवोत्थानम् इवेन्दुमत्यै ॥</s-l></s-lg>
<s-lg>
<s-l>अवन्तिनाथो ऽयम् उदग्रबाहुर् विशालवक्षास् तनुवृत्तमध्यः ।</s-l><s-l>आरोप्य चक्रभ्रह्मम् उष्णतेजास् त्वष्ट्रेव यत्नोल्लिखितो विभाति ॥</s-l></s-lg>
<s-lg>
<s-l>अस्य प्रयाणेषु समग्रशक्तेर् अग्रेसरैर् वाजिभिर् उत्थितानि ।</s-l><s-l>कुर्वन्ति सामन्तशिखामणीनां प्रभाप्ररोहास्तमयं रजांसि ॥</s-l></s-lg>
<s-lg>
<s-l>असौ महाकालनिकेतनस्य वसन्न् अदूरे किल चन्द्रमौलेः ।</s-l><s-l>तमिस्रपक्षे ऽपि सह प्रियाभिर् ज्योत्स्नावतो निर्विशति प्रदोषान् ॥</s-l></s-lg>
<s-lg>
<s-l>अनेन यूना सह पार्थिवेन रम्भोरु कच्चिन् मनसो रुचिस् ते ।</s-l><s-l>सिप्रातरङ्गानिलकम्पितासु विहर्तुम् उद्यानपरंपरासु ॥</s-l></s-lg>
<s-lg>
<s-l>तस्मिन्न् अभिद्योतितबन्धुपद्मे प्रतापसंशोषितशत्रुपङ्के ।</s-l><s-l>बबन्ध सा नोत्तमसौकुमार्या कुमुद्वती भानुमतीव भावम् ॥</s-l></s-lg>
<s-lg>
<s-l>ताम् अग्रतस् तामरसान्तराभाम् अनूपराजस्य गुणैर् अनूनाम् ।</s-l><s-l>विधाय सृष्टिं ललिताम् विधातुर् जगाद भूयः सुदतीं सुनन्दा ॥</s-l></s-lg>
<s-lg>
<s-l>संग्रामनिर्विष्टसहस्रबाहुर् अष्टदासद्वीपनिखातयूपः ।</s-l><s-l>अनन्यसाधारणराजशब्दो बभूव योगी किल कार्तवीर्यः ॥</s-l></s-lg>
<s-lg>
<s-l>अकार्यचिन्तासमकालम् एव प्रादुर्भवंश् चापधरः पुरस्तात् ।</s-l><s-l>अन्तःशरीरेष्व् अपि यः प्रजानां प्रत्यादिदेशाविनयं विनेता ॥</s-l></s-lg>
<s-lg>
<s-l>ज्याबन्धनिष्पन्दभुजेन यस्य विनिश्वसद्वक्त्रपरंपरेण ।</s-l><s-l>कारागृहे निर्जितवासवेन लङ्केश्वरेणोषितम् आ प्रसादात् ॥</s-l></s-lg>
<s-lg>
<s-l>तस्यान्वये भूपतिर् एष जातः प्रतीप इत्य् आगमवृद्धसेवी ।</s-l><s-l>येन श्रियः संश्रयदोषरूढं स्वभावलोलेत्य् अयशः प्रमृश्टम् ॥</s-l></s-lg>
<s-lg>
<s-l>आयोधने कृष्णगतिं सहायम् अवाप्य यः क्षत्रियकालरात्रिम् ।</s-l><s-l>धारां शितां रामपरश्वधस्य संभावयत्य् उत्पलपत्त्रसाराम् ॥</s-l></s-lg>
<s-lg>
<s-l>अस्याङ्कलक्ष्मीर् भव दीर्घबाहोर् माहिष्मतीवप्रनितम्बकाञ्चीम् ।</s-l><s-l>प्रासादजालैर् जल्वेणिरम्यां रेवां यदि प्रेक्षितुम् अस्ति कामः ॥</s-l></s-lg>
<s-lg>
<s-l>तस्याः प्रकामं प्रियदर्शनो ऽपि न स क्षितीशो रुचये बभूव ।</s-l><s-l>शरत्प्रमृष्टाम्बुधरोपरोधः शशीव पर्याप्तकलो नलिन्याः ॥</s-l></s-lg>
<s-lg>
<s-l>सा शूरसेन्दाधिपतिं सुषेणम् उद्दिश्य लोकान्तरगीतकीर्तिम् ।</s-l><s-l>आचारशुद्धोभयवंशदीपं शुद्धान्तरक्ष्या जगदे कुमारी ॥</s-l></s-lg>
<s-lg>
<s-l>नीपान्वयः पार्थिव एष वज्वा गुणैर् यम् आश्रित्य परस्परेण ।</s-l><s-l>सिद्धाश्रमं शान्तम् इवैत्य सत्त्वैर् नैसर्गिको ऽप्य् उत्ससृजे विरोधः ॥</s-l></s-lg>
<s-lg>
<s-l>यस्य्ऽ; आत्मगेहे नयनाभिरामा कान्तिर् हिमांशोर् इव संनिविष्ट ।</s-l><s-l>हर्म्याग्रसंरूढतृणाङ्कुरेषु तेजो ऽविशह्यं रिपुमन्दिरेषु ॥</s-l></s-lg>
<s-lg>
<s-l>यस्यावरोधस्तनचन्दनानां प्रक्षालनाद् वारिविहारकाले ।</s-l><s-l>कलिन्दकन्या मथुरां गता ऽपि गङ्गोर्मिसंसक्त जलेव भाति ॥</s-l></s-lg>
<s-lg>
<s-l>त्रस्तेन ताक्र्ष्यात् किल कालियेन मणिं विसृष्टं यमुनौकसा यः ।</s-l><s-l>वक्षःस्थलव्यापिरुचं दधानः सकौस्तुभं ह्रेपयतीव कृष्नम् ॥</s-l></s-lg>
<s-lg>
<s-l>संभाव्य भर्तारम् अमुं युवानं मृदुप्रवालोत्तरपुष्पशय्ये ।</s-l><s-l>वृन्दावने चैत्ररथाद् अनूने निर्विश्यतां सुन्दरि युवनश्रीः ॥</s-l></s-lg>
<s-lg>
<s-l>अध्यास्य चाम्भःपृषतोक्षितानि शैलेयगन्धीनि शिलातलानि ।</s-l><s-l>कलापिनां प्रावृषि पश्य नृत्यं कान्तासु गोवर्धनकन्दरासु ॥</s-l></s-lg>
<s-lg>
<s-l>नृपं तम् आवर्तमनोज्ञनाभिः सा व्यत्यगाद् अन्यवधूर् भवित्री ।</s-l><s-l>महीधरं मार्गवशाद् उपेतं स्रोतोवहा सागरगामिनीव ॥</s-l></s-lg>
<s-lg>
<s-l>अथाङ्गदाश्लिष्टभुजं भुजिष्या हेमाङ्गदं नाम कलिङ्गनाथम् ।</s-l><s-l>आसेदुषीं सादितशत्रुपक्षं बालाम् अबालेन्दुमुखीं बभाषे ॥</s-l></s-lg>
<s-lg>
<s-l>असौ महेन्द्राद्रिसमानसारः पतिर् महेन्द्रस्य महोदधेश् च ।</s-l><s-l>यस्य क्षरत्सैन्यगजच्छलेन यात्रासु यातीव पुरो महेन्द्रः ॥</s-l></s-lg>
<s-lg>
<s-l>ज्याघातरेखे सुभुजो भुजाभ्यां बिभर्ति यश् चापभृतां पुरोगः ।</s-l><s-l>रिपुश्रियां साञ्जनभाष्पसेके बन्दीकृटानाम् इव पद्धती द्वे ॥</s-l></s-lg>
<s-lg>
<s-l>रणे ऽमितत्रीणतया प्रकाशः शरासनज्यानिकषौ भुजाभ्याम् ।</s-l><s-l>विशिष्टरेखौ रिपुविक्रमाग्नेर् निर्वाणमार्गाव् इव यो बिभर्ति ॥</s-l></s-lg>
<s-lg>
<s-l>यम् आत्मनः सद्मनि संनिकृष्टो मन्द्रध्वनित्याजितयामतूर्यः ।</s-l><s-l>प्रासादवातायनदृष्यवीचिः प्रबोधयत्य् अर्णव एव सुप्तम् ॥</s-l></s-lg>
<s-lg>
<s-l>अनेन सार्धं विहराम्बुराशेस् तीरेषु तालीवनमर्मरेषु ।</s-l><s-l>द्वीपानतरानीतलवङ्गपुष्पैर् अपाकृतस्वेदलवा मरुद्भिः ॥</s-l></s-lg>
<s-lg>
<s-l>प्रलोभिताप्य् आकृतिलोभनीया पतिं पुरस्योरुगपूर्वनाम्नः ।</s-l><s-l>तस्माद् अपावर्तत दूरकृष्टा नीत्येव लक्ष्मीः प्रतिकूलदैवात् ॥</s-l></s-lg>
<s-lg>
<s-l>अथाधिगम्याभुवराजकल्पं पतिं पुरस्योरुगपूर्वनाम्नः ।</s-l><s-l>आचारपूतोभयवंशदीपं शुद्धान्तरक्ष्या जगदे कुमारी ॥</s-l></s-lg>
<s-lg>
<s-l>अथोराख्यस्य पुरस्य नाथं दौवारिकी देवसरूपम् ।</s-l><s-l>इतश् चकोराक्षि विलोकयेति पूर्वानुशिष्टां निजगाद भोज्याम् ॥</s-l></s-lg>
<s-lg>
<s-l>पाण्ड्यो ऽयम् अंसार्पितलम्बहारः कॢप्ताङ्गरागो हरिचन्दनेन ।</s-l><s-l>आभाति बालातपरक्तसानुः सनिर्झरोद्गार इवाद्रिराजः ॥</s-l></s-lg>
<s-lg>
<s-l>विन्ध्यस्य संस्तम्भयिता महाद्रेर् निःशेषपीतोज्झितसिन्धुराजः ।</s-l><s-l>प्रीत्याश्वमेधावभृथार्द्रमूर्तेः सौस्नातिको यस्य भवत्य् अगस्त्यः ॥</s-l></s-lg>
<s-lg>
<s-l>अस्त्रं हराद् आप्तवता दुरापं येनेन्द्रलोकाव जयाय दृप्तः ।</s-l><s-l>पुरा जनस्थानविमर्दशङ्की संधाय लःकाधिपतिः प्रतस्थे ॥</s-l></s-lg>
<s-lg>
<s-l>अनेन पाणौ विधिवद् (?) गृहीते महाकुलीनेन महीव गुर्वी ।</s-l><s-l>रत्नानुविद्धार्णवमेखलाया दिशः सपत्नी भव दक्षिणस्याः ॥</s-l></s-lg>
<s-lg>
<s-l>ताम्बूलवल्लीपरिणद्धपूगास्व् एलालतालिङ्गितचन्दनासु ।</s-l><s-l>तमालपत्त्रास्तरणासु रन्तुं प्रसीद शश्वन् मलयस्थलीषु ॥</s-l></s-lg>
<s-lg>
<s-l>इन्दीवरश्यामतनौर् नृपो ऽसौ त्वं रोचनागौरशरीरयष्टिः ।</s-l><s-l>अन्योन्यशोभापरिवृद्धये वां योगस् तडित्तोयदयोर् इवास्तु ॥</s-l></s-lg>
<s-lg>
<s-l>स्वसुर् विदर्भाधिपतेस् तदीयो लेभे ऽन्तरं चेतसि नोपदेशः ।</s-l><s-l>दिवाकरादर्शनबद्धकोशे नक्शत्रनाथांशुर् इवारविन्दे ॥</s-l></s-lg>
<s-lg>
<s-l>संचारिणी दीपशिखेव रात्रौ यं यं व्यतीयाय पतिंवरा सा ।</s-l><s-l>नरेन्द्रमार्गाट्ट इव प्रपेदे विवर्णभावं स स भूमिपालः ॥</s-l></s-lg>
<s-lg>
<s-l>तस्यां रघोः सूनुर् उपस्थितायां वृणीत मां नेति समाकुलो ऽभूत् ।</s-l><s-l>वामेतरः संशयम् अस्य बाहुः केयूरबन्धोच्छवसितैर् नुनोद ॥</s-l></s-lg>
<s-lg>
<s-l>तं प्राप्य सर्वावयवानवद्यं व्यावर्ततान्योपगमात् कुमारी ।</s-l><s-l>न हि प्रफुल्लं सहकारम् एत्य वृक्सान्तरं काङ्क्षति षट्पदाली ॥</s-l></s-lg>
<s-lg>
<s-l>तस्मिन् समावेशितचित्तवृत्तिम् इन्दुप्रभाम् इन्दुमतीम् अवेक्ष्य ।</s-l><s-l>प्रचक्रमे वक्तुम् अनुक्रमज्ञा सविस्तरं वाक्यम् इदं सुनन्दा ॥</s-l></s-lg>
<s-lg>
<s-l>इक्ष्वाकुवंश्यः ककुदं नृपाणां ककुत्स्थ इत्य् आहितलक्षणो ऽभूत् ।</s-l><s-l>काकुत्स्थशब्दं यत उन्नतेच्छाः श्लाघ्यं दधत्य् उत्तरकोसलेन्द्राः ॥</s-l></s-lg>
<s-lg>
<s-l>महेन्द्रम् आस्थाय महोक्षरूपं यः संयति प्राप्तपिनाकि लीलः ।</s-l><s-l>चकार बाणैर् असुराङ्गनानां गण्डस्थलीः प्रोषितपत्त्रलेखाः ॥</s-l></s-lg>
<s-lg>
<s-l>ऐरावतास्फालनविश्लथं यः संघट्टयन्न् अङ्गदम् अङ्गदेन ।</s-l><s-l>उपेयुशः स्वाम् अपि मूर्तिम् अग्र्याम् अर्धासनं गोत्रभिदो ऽधितष्ठौ ॥</s-l></s-lg>
<s-lg>
<s-l>जातः कुले तस्य किलोरुकीर्तिः कुलप्रदीपो नृपतिर् दिलीपः ।</s-l><s-l>अतिष्ठद् एकोनशतक्रतुत्वे शक्राभ्यसूयाविनिवृत्तये यः ॥</s-l></s-lg>
<s-lg>
<s-l>यस्मिन् महीं शासति वाणिनीनां निद्रां विहारार्धपथे गतानाम् ।</s-l><s-l>वातो ऽपि नासरंसयद् अंशुकानि को लम्बयेद् आहरणाय हस्तम् ॥</s-l></s-lg>
<s-lg>
<s-l>पुत्रो रघुस् तस्य पदं प्रशास्ति महाक्रतोर् विश्वजितः प्रयोक्ता ।</s-l><s-l>चतुर्दिगावर्जितसंभृतां यो मृत्पात्रशेषाम् अकरोद् विभूतिम् ॥</s-l></s-lg>
<s-lg>
<s-l>आरूढम् अद्रीन् उदधीन् वितीर्णं भुजंगमानां वसतिं प्रविष्टम् ।</s-l><s-l>ऊर्ध्वं गतं यस्य न चानुबन्धि यशः परिच्छेत्तुम् इयत्तयालम् ॥</s-l></s-lg>
<s-lg>
<s-l>असौ कुमारस् तम् अजो ऽनुजातस् त्रिविष्टपस्येव पतिं जयन्तः ।</s-l><s-l>गुर्वीं धुरं यो भुवनस्य पित्रा धुर्येण दम्यः सदृशं बिभर्ति ॥</s-l></s-lg>
<s-lg>
<s-l>कुलेन कान्त्या वयसा नवेन गुणैश् च तैस् तैर् विनयप्रधानैः ।</s-l><s-l>त्वम् आत्मनस् तुल्यम् अमुं वृणीष्व रत्नं समागच्छतु काञ्चनेन ॥</s-l></s-lg>
<s-lg>
<s-l>ततः सुनन्दावचनावसाने लज्जां तनू कृत्य नरेन्द्रकन्या ।</s-l><s-l>दृष्ट्या प्रसादामलया कुमारं प्रत्यग्रहीत् संवरणस्रजेव ॥</s-l></s-lg>
<s-lg>
<s-l>सा यूनि तस्मिन्न् अभिलाषबन्धं शशाक शालीनतया न वक्तुम् ।</s-l><s-l>रोमाञ्चलक्ष्येण स गात्रयष्टिं भित्त्वा निराक्रामद् अरालकेश्याः ॥</s-l></s-lg>
<s-lg>
<s-l>तथागतायां परिहासपूर्वं सख्यां सखी वेत्रधरा बभाषे ।</s-l><s-l>आर्ये व्रजामो ऽन्यत इत्य् अथैनां वधूर् असूयाकुटिलं ददर्श ॥</s-l></s-lg>
<s-lg>
<s-l>सा चूर्णगौरं रघुनन्दनस्य धात्रीकराभ्यां करभोपमोरूः ।</s-l><s-l>आसञ्जयाम् आस यथाप्रदेशं कण्ठे गुणं मूर्तम् इवानुरागम् ॥</s-l></s-lg>
<s-lg>
<s-l>तया स्रजा मङ्गलपुष्पमय्या विशालवक्षःस्थललम्बया सः ।</s-l><s-l>अमंस्त कण्ठार्पितबाहुपाशां विदर्भराजावरजां वरेण्यः ॥</s-l></s-lg>
<s-lg>
<s-l>शशिनम् उपगतेयं कौमुदी मेघमुक्तं जलनिधिम् अनुरूपं ।</s-l><s-l>इति समगुणयोगप्रीतयस् तत्र पौराः श्रवणकटु नृपाणाम् एकवाक्यं विवव्रुः ॥</s-l></s-lg>
<s-lg>
<s-l>प्रमुदितवरपक्षम् एकतस् तत् (?) क्षितिपतिमण्डलम् अन्यतो वितानम् ।</s-l><s-l>उषसि सर इव प्रफुल्लपद्मं कुमुदवनप्रतिपन्ननिद्रम् आसीत् ॥</s-l></s-lg>
<s-lg>
<s-l>अथोपयन्त्रा सदृशेन युक्तां स्कन्देन साक्षाद् इव देवसेनाम् ।</s-l><s-l>स्वसारम् आदाय विदर्भनाथः पुरप्रवेशाभिमुखो बभूव ॥</s-l></s-lg>
<s-lg>
<s-l>सेनानिवेशान् पृथिवीक्षितो ऽपि जग्मुर् विभातग्रहमन्दभासः ।</s-l><s-l>भोज्यां प्रति व्यर्थमनोरथत्वाद् रूपेषु वेषेषु च साभ्यसूयाः ॥</s-l></s-lg>
<s-lg>
<s-l>सांनिध्ययोगात् किल तत्र शच्याः स्वयंवरक्षोभकृताम् अभावः ।</s-l><s-l>काकुत्स्थम् उद्दिश्य समत्सरो ऽपि शशाम तेन क्षितिपाललोकः ॥</s-l></s-lg>
<s-lg>
<s-l>तावत् प्रकीर्णाभिनवोपचारम् इन्द्रायुधद्योतिततोरणाङ्कम् ।</s-l><s-l>वरः स वध्वा सह राजमार्गं प्राप ध्वजच्छायनिवारितोष्णम् ॥</s-l></s-lg>
<s-lg>
<s-l>ततस् तदालोकनतत्पराणां सौधेषु चामीकरजालवत्सु ।</s-l><s-l>बभूवुर् इत्थं पुरसुन्दरीणां त्यक्तान्यकार्याणि विचेष्टितानि ॥</s-l></s-lg>
<s-lg>
<s-l>आलोकमार्गं सहसा व्रजन्त्या कयाचिद् उद्वेष्टनवान्तमाल्यः ।</s-l><s-l>बद्धुं न संभावित एव तावत् करेण रुद्धो ऽपि हि केशपाशः ॥</s-l></s-lg>
<s-lg>
<s-l>प्रसाधिकालम्बितम् अग्रपादम् आक्षिप्य काचिद् द्रवरागम् एव ।</s-l><s-l>उत्षृषृअलीलागतिर् आ गवाक्षाद् ययौ शलाकाम् अपरा वहन्ती ॥</s-l></s-lg>
<s-lg>
<s-l>विलोचनं दक्षिणम् अञ्जनेन संभाव्य तद्वञ्चितवामनेत्रा ।</s-l><s-l>तथैव वातायनसंनिकर्षं ययौ शलाकाम् अपरा वहन्ती ॥</s-l></s-lg>
<s-lg>
<s-l>जालान्तरप्रेषितदृष्टिर् अन्या प्रस्थानभिन्नां न बबन्ध नीवीम् ।</s-l><s-l>नाभिप्रविष्टाभरणप्रभेण हस्तेन तस्थाव् अवलम्ब्य वासः ॥</s-l></s-lg>
<s-lg>
<s-l>अर्धाचिता सत्वरम् उत्थितायाः पदे पदे दुर्निमिते गलन्ती ।</s-l><s-l>कस्याश्चिद् आसीद् रशना तदानीम् अङ्गुष्ठमाउलार्पितसूत्रशेषा ॥</s-l></s-lg>
<s-lg>
<s-l>स्तनंधयन्तं तनयं विहाय विलोकनाय त्वरया व्रजन्ती ।</s-l><s-l>संप्रस्नुताभ्यां पदवीं स्तनाभ्यां सिषेच काचित् पयस्ऽऽ; आ गवाक्षात् ॥</s-l></s-lg>
<s-lg>
<s-l>तासां मुखैर् आसवगन्धगर्भैर् व्याप्तान्तराः सान्द्रकुतूहलानाम् ।</s-l><s-l>विलोलनेत्रभ्रमरैर् गवाक्षाः सहस्रपत्त्राभरणा इवासन् ॥</s-l></s-lg>
<s-lg>
<s-l>ता राघवं दृष्टिभिर् आपिबन्त्यो नार्यो न जग्मुर् विषयान्तराणि ।</s-l><s-l>तथा हि शेषेन्द्रियवृत्तिर् आसां सर्वात्मना चक्षुर् इव प्रविष्टा ॥</s-l></s-lg>
<s-lg>
<s-l>स्थाने वृता भूपतिभिः परोक्षैः स्वयंवरं साधुम् अमंस्त भोज्या ।</s-l><s-l>पद्मेव नारायणम् अन्यथासौ लभेत कान्तं कथम् आत्मतुल्यम् ॥</s-l></s-lg>
<s-lg>
<s-l>परस्परेण स्पृहणीयशोभं न चेद् इदं द्वन्द्वम् अयोजयिष्यत् ।</s-l><s-l>अस्मिन् द्वये रूपविधानयत्नः पत्युः प्रजानां वितथो ऽभविष्यत् ॥</s-l></s-lg>
<s-lg>
<s-l>रतिस्मरौ नूनम् इमाव् अभूतां राज्ञां सहरेषु तथा हि बाला ।</s-l><s-l>गतेयम् आत्मप्रतिरूपम् एव मनो हि जन्मान्तरसंगतिज्ञम् ॥</s-l></s-lg>
<s-lg>
<s-l>इत्य् उद्गताः पौरवधूमुखेभ्यः शृण्वन् कथाः श्रोतसुखाः कुमारः ।</s-l><s-l>उद्भासितं मङ्गलसंविधाभिः संबन्धिनः सद्म समाससाद ॥</s-l></s-lg>
<s-lg>
<s-l>ततो ऽवतीर्याशु करेणुकायाः स कामरूपेश्वरदत्तहस्तः ।</s-l><s-l>वैदर्भनिर्दिष्टम् अथो विवेश नारीमनांसीव चतुष्कम् अन्तः ॥</s-l></s-lg>
<s-lg>
<s-l>महार्हसिंहासनसंस्थितो ऽसौ सरत्नम् अर्घ्यं मधुपर्कमिश्रम् ।</s-l><s-l>भोजोपनीतं च दुकूलयुग्मं जग्राह सार्धं वनिताकटाक्षैः ॥</s-l></s-lg>
<s-lg>
<s-l>दुकूलवासाः स वधूसमीपं निन्ये विनीतैर् अवरोधरक्षैः ।</s-l><s-l>वेलासाक्शं स्फुटपेहराजिर् नवैर् उदन्वान् इव चन्द्रपादैः ॥</s-l></s-lg>
<s-lg>
<s-l>तत्रार्चितो भोजपतेः पुरोधा हुत्वाग्निम् आज्यादिभिर् अग्निकल्पः ।</s-l><s-l>तम् एव चाधाय विवाहसाक्ष्ये वधूवरौ संगमयां चकार ॥</s-l></s-lg>
<s-lg>
<s-l>हस्तेन हस्तं परिगृह्य वध्वाः स राजसूनुः सुतरां चकाशे ।</s-l><s-l>अनन्तराशोकलताप्रवालं प्राप्येव चूतः प्रतिपल्लवेन ॥</s-l></s-lg>
<s-lg>
<s-l>आसीद् वरः कण्टकितप्रकोष्टः स्विन्नाङ्गुलिः संववृते कुमारी ।</s-l><s-l>वृत्तिस् तयोः पाणिसमागमेन समं विभक्तेव मओभवस्य ॥</s-l></s-lg>
<s-lg>
<s-l>तयोर् अपाङ्गप्रतिसारितानि क्रियासमापत्तिवर्तितानि ।</s-l><s-l>ह्रीयन्त्रणाम् आनशिरे मनोज्ञाम् अन्योन्यलोलानि विलोचनानि ॥</s-l></s-lg>
<s-lg>
<s-l>प्रदक्षिणप्रक्रमणात् कृषानोर् उदर्चिषस् तन् (?) मिथुनं चकाशे ।</s-l><s-l>मेरोर् उपान्तेष्व् इव वर्तमानम् अन्योन्यसंसक्तम् अहस्त्रियामम् ॥</s-l></s-lg>
<s-lg>
<s-l>नितम्बगुर्वी गुरुणा प्रयुक्ता वधूर् विधातृप्रतिमेन तेन ।</s-l><s-l>चकार सा मत्तचकोरनेत्रा लज्जावती लाजविसर्गम् अग्नौ ॥</s-l></s-lg>
<s-lg>
<s-l>हविःशमीपल्लवलाजगन्धिः पुण्यः कृशानोर् उदियाय धूमः ।</s-l><s-l>कपोलसंसर्पिशिखः स तस्या मुहूर्तकर्णोत्पलतां प्रपेदे ॥</s-l></s-lg>
<s-lg>
<s-l>तद् अञ्जनक्लेदसमाकुलाक्षं प्रम्लानभीजाङ्कुरकर्णपूरम् ।</s-l><s-l>वधूमुखं पाटलगण्डलेखम् आचारधूमग्रहणाद् बभूव ॥</s-l></s-lg>
<s-lg>
<s-l>तौ स्नातकैर् बन्धुमता च राज्ञा पुरंध्रिभिश् च क्रमशः प्रयुक्तम् ।</s-l><s-l>कन्याकुमारौ कनकासनस्थाव् आर्द्राक्षतारोपणम् अन्वभूताम् ॥</s-l></s-lg>
<s-lg>
<s-l>इति स्वसुर् भोजकुलप्रदीपः संपाद्य पाणिग्रहणं स राजा ।</s-l><s-l>महीपतीनां पृथगर्हणार्थं समादिदेशाधिकृतान् अधिश्रीः ॥</s-l></s-lg>
<s-lg>
<s-l>लिङ्गैर् मुदः संवृतविक्रियास् ते ह्रदाः प्रसन्ना इव गूढनक्राः ।</s-l><s-l>वैदर्भम् आमन्त्र्य ययुस् तदीयां प्रत्यर्प्य पूजाम् औप्दाछलेन ॥</s-l></s-lg>
<s-lg>
<s-l>स राजलोकः कृतपूर्वसंविद् आरम्भसिद्धौ समयोपलभ्यम्) ।</s-l><s-l>आदास्यमानः प्रम्दामिषं तद् आवृत्य पन्थानम् अजस्य तस्थौ ॥</s-l></s-lg>
<s-lg>
<s-l>भर्तापि तावत् क्रथकैषिकानाम् अनुष्ठितानन्तरजाविवाहः ।</s-l><s-l>सत्त्वानुरूपाहरणी कृतश्रीः प्रास्थापयद् राघवम् अन्वगाच् च ॥</s-l></s-lg>
<s-lg>
<s-l>तिस्रस् त्रिलोकी प्रथितेन सार्धम् अजेन मार्गे वसतीर् उषित्वा ।</s-l><s-l>तस्माद् अपावर्तत कुण्डिनेशः पर्वात्यये सोम इवोष्णरश्मेः ॥</s-l></s-lg>
<s-lg>
<s-l>प्रमन्यवः प्राग् अपि कोसलेन्द्रे प्रत्येकम् आत्तस्वतया बभूवुः ।</s-l><s-l>अतो नृपाश् चक्षमिरे समेताः स्त्रीरत्नलाभं न तदात्मजस्य ॥</s-l></s-lg>
<s-lg>
<s-l>तम् उद्वहन्तं पथि भोजकन्यां रुरोध राजन्यगणः स दृप्तः ।</s-l><s-l>बलिप्रदिष्टं श्रियम् आददानं त्रैविक्रमं पादम् इवेन्द्रशत्रुः ॥</s-l></s-lg>
<s-lg>
<s-l>तस्यः स रक्षार्थम् अनल्पयोधम् आदिष्य पित्र्यं सचिवं कुमारः ।</s-l><s-l>प्रत्यग्रहीत् पार्थिववाहिनीं तां ज्योतीरथां शोण इवोत्तरङ्गः ॥</s-l></s-lg>
<s-lg>
<s-l>पत्तिः पदातिं रथिनं रथेशस् तुरंगसादी तुरगाधिरूढम् ।</s-l><s-l>यन्ता गजस्याभ्यपतद् गजस्थं तुल्यप्रतिद्वन्द्वि बभूव युद्धम् ॥</s-l></s-lg>
<s-lg>
<s-l>नदत्सु तूर्येष्व् अविभाव्यवाचो नोदीरयन्ति स्म कुलोपदेशान् ।</s-l><s-l>बाणाक्षरैर् एव परस्परस्य नामोर्जितं चापभृतः शशंसुः ॥</s-l></s-lg>
<s-lg>
<s-l>उत्थापितः संयति रेणुर् अश्वैः सान्द्रीकृतः स्यन्दनवंशचक्रैः ।</s-l><s-l>चिस्तारितः कुञ्जरकर्णतालैर् नेत्रक्रमेणोपरुरोध सूर्यम् ॥</s-l></s-lg>
<s-lg>
<s-l>मत्स्यध्वजा वायुवशाद् विदीर्णैर् मुखैः प्रवृद्धद्वजिनीरजांसि ।</s-l><s-l>बभुः पिबन्तः परमार्थमत्स्याः पर्याविलानीव नवोदकानि ॥</s-l></s-lg>
<s-lg>
<s-l>रथो रथाङ्गध्वनिना विजज्ञे विलोलघण्टाक्वणितेन नागः ।</s-l><s-l>स्वभर्तृनामग्रहणाद् बभूव सान्द्रे रजस्य् आत्मपरावबोधः ॥</s-l></s-lg>
<s-lg>
<s-l>आवृण्वतो लोचनमार्गम् आजौ रजोऽन्धकारस्य विजृम्भितस्य ।</s-l><s-l>शस्त्रक्षताश्वद्विपवीरजन्मा बालारुणो ऽभूद् रुधिरप्रवाहः ॥</s-l></s-lg>
<s-lg>
<s-l>स च्छिन्नमूलः क्षतजेन रेणुस् तस्योपरिष्टात् पवनावधूतः ।</s-l><s-l>अङ्गारशेषस्य हुताशनस्य पूर्वोत्थितो धूम इवाबभासे ॥</s-l></s-lg>
<s-lg>
<s-l>प्रहारमूर्छापगमे रथस्थान् यन्त्ःन् उपालभ्य निवर्तिताश्वाः ।</s-l><s-l>यैः सादिता लक्षितपूर्वकेतूंस् तान् एव सामर्षतया निजघ्नुः ॥</s-l></s-lg>
<s-lg>
<s-l>अप्य् अर्धमार्गे परबाणलूना धनुर्भृतां हस्तवतां पृषत्काः ।</s-l><s-l>संप्रापुर् एवात्मजवानुवृत्त्या पूर्वार्धभागैः फलिभिः शरव्यम् ॥</s-l></s-lg>
<s-lg>
<s-l>आधोरणानां गजसंनिपाते शिरांसि चक्रैर् निशितैः क्षुराग्रैः ।</s-l><s-l>हतान्य् अपि आयेननखाग्रकोटिव्यासक्तकेशानि चिरेण पेतुः ॥</s-l></s-lg>
<s-lg>
<s-l>पूर्वं प्रहर्ता न जघान भूयः प्रतिप्रहाराक्षमम् अश्वसादी ।</s-l><s-l>तुरंगमस्कन्धनिषण्णदेहं प्रत्याश्वसन्तं रिपुम् आचकाङ्क्ष ॥</s-l></s-lg>
<s-lg>
<s-l>तनुत्यजां वर्मभृतां विकोशैर् बृहत्सु दन्तेष्व् असिभिः पतद्भिः ।</s-l><s-l>रणक्षितिः शोणितमद्यकुल्या गजा विविग्नाः करशीकरेण ॥</s-l></s-lg>
<s-lg>
<s-l>शिलीमुखोत्कृत्तशिरःफलाढ्या च्युतैः शिरत्रैश् चषकोत्तरेव ।</s-l><s-l>रणक्षितिः शोणितमद्यकुल्या रराज मृत्योर् इव पानभूमिः ॥</s-l></s-lg>
<s-lg>
<s-l>उपान्तयोर् निष्कुषितं विहंगैर् आक्षिप्य तेभ्यः पिशितप्रियापि ।</s-l><s-l>केयूरकोटिक्षततालुदेशा शिवा भुजच्छेदम् अपाचकार ॥</s-l></s-lg>
<s-lg>
<s-l>कश्चिद् द्विषत्खड्गहृतोत्तमाङ्गः सद्यो विमानप्रभुताम् उपेत्य ।</s-l><s-l>वामाङ्गसंसक्तसुराङ्गनः स्वं नृत्यत् कबन्धं समरे ददर्श ॥</s-l></s-lg>
<s-lg>
<s-l>अन्योन्यसूतोन्मथनाद् अभूतां ताव् एव सूतौ रथिनौ च कौचित् ।</s-l><s-l>व्यश्वौ गदाव्यायतसंप्रहारौ बग्नायुधौ बाहुविमर्दनिष्ठौ ॥</s-l></s-lg>
<s-lg>
<s-l>परस्परेण क्षतयोः प्रहर्त्रोर् उत्क्रान्तवाय्वोः समकालम् एव ।</s-l><s-l>अमर्त्यभावे ऽपि कयोश्चिद् आसीद् एकासरःप्रार्थितयोर् विवादः ॥</s-l></s-lg>
<s-lg>
<s-l>व्यूहाव् उभौ ताव् इतरेतरस्माद् भङ्गं जयं चापतुर् अव्यवस्थम् ।</s-l><s-l>पश्चात्पुरोमारुतयोः प्रवृद्धौ पर्यायवृत्त्येव महार्णवोर्मी ॥</s-l></s-lg>
<s-lg>
<s-l>परेण भग्ने ऽपि बले महौजा ययाव् अजः प्रत्य् अरिसैन्यम् एव ।</s-l><s-l>धूमो निवर्तेत समीरणेन यतो हि कक्षस् तत एव वह्निः ॥</s-l></s-lg>
<s-lg>
<s-l>रथी निषङ्गी कवची धनुष्मान् दृप्तः स राजन्यकम् एकवीरः ।</s-l><s-l>निवारयाम् आस महावराहः कल्पक्षयोद्धूतम् इवार्णवाम्भः ॥</s-l></s-lg>
<s-lg>
<s-l>स दक्षिणं तूणमुखेन वामं व्यापारयन् हस्तम् अलक्ष्यताजौ ।</s-l><s-l>आकर्णकृष्टा सकृद् अस्य योद्धुर् मौर्वीव बाणान् सुषुवे रिगुफ्नान् ॥</s-l></s-lg>
<s-lg>
<s-l>स रोषदष्टाधिकलोहितोष्ठैर् व्यक्तोर्ध्वरेका भृकुटीर् वहद्भिः ।</s-l><s-l>तस्तार गां भल्लनिकृत्तकण्ठैर् हुंकारगर्भैर् द्विषतां शिरोभिः ॥</s-l></s-lg>
<s-lg>
<s-l>सर्वैर् बलाङ्गैर् द्विरदप्रधानैः सर्वायुधैः कङ्कटभेदिभिश् च ।</s-l><s-l>सर्वप्रयत्नेने च भूमिपालास् तस्मिन् प्रजह्रुर् युधि सर्व एव ॥</s-l></s-lg>
<s-lg>
<s-l>सो ऽस्त्रव्रजैश् छन्नरथः परेषां ध्वजाग्रमात्रेण बभूव लक्ष्यः ।</s-l><s-l>नीहारमग्नो दिनपूर्वभागः किंचित्प्रकाशेन विवस्वतेव ॥</s-l></s-lg>
<s-lg>
<s-l>प्रियंवदात् प्रापम् असौ कुमारः प्रायुङ्क्त राजस्व् अधिराजसूनुः ।</s-l><s-l>गान्धर्वम् अस्त्रं कुसुमास्त्रकान्तः प्रस्वापनं स्वपनिवृत्तलौल्यः ॥</s-l></s-lg>
<s-lg>
<s-l>ततो धनुष्कर्षणमूढहस्तम् एकांसपर्यस्तशिरस्त्रजालम् ।</s-l><s-l>तस्थौ ध्वजस्तम्भनिषण्णदेहं निद्राविधेयं नरदेवसैन्यम् ॥</s-l></s-lg>
<s-lg>
<s-l>ततः प्रियोपात्तरसे ऽधरोष्ठे निवेश्य दध्मौ जलं कुमारः ।</s-l><s-l>येन स्वहस्तार्जितम् एकवीरः पिबन् यशो मूर्तम् इवाभासे ॥</s-l></s-lg>
<s-lg>
<s-l>शङ्खस्वनाभिज्ञतया निवृत्तास् तं सन्नशत्रुं ददृशुः स्वयोधाः ।</s-l><s-l>निमीलितानाम् इव पङ्कजानां मध्ये स्फुरन्तं प्रतिमाशशाङ्कम् ॥</s-l></s-lg>
<s-lg>
<s-l>सशोणितैस् तेन शिलीमुखाग्रैर् निक्षेपिताः केतुषु पार्थिवानाम् ।</s-l><s-l>यशो हृतम् संप्रति राघवेण न जीवितं वः कृपयेति वर्णाः ॥</s-l></s-lg>
<s-lg>
<s-l>स चापकोटीनिहितैकबाहुः शिरस्तनिष्कर्षणभिन्नमुलिः ।</s-l><s-l>ललाटबद्धश्रमवारिबिन्दुर् भीतां प्रियाम् एत्य वचो बभाषे ॥</s-l></s-lg>
<s-lg>
<s-l>इतः परान् अर्भकहार्यशस्त्रान् वैदर्भि पश्यानुमता मयासि ।</s-l><s-l>एवंविधेनाहवचेष्टितेन त्वं प्रार्थ्यसे हस्तगता ममभिः ॥</s-l></s-lg>
<s-lg>
<s-l>तस्याः प्रतिद्वन्द्विभवाद् विषादात् सद्यो विमुक्तं मुखम् आबभासे ।</s-l><s-l>निश्वासबाष्पापगमात् प्रपन्नः प्रसादम् आत्मीयम् इवात्मदर्षाः ॥</s-l></s-lg>
<s-lg>
<s-l>हृष्टापि सा ह्रीविजिता न साक्षाद् वाग्भिः सखीनां प्रियम् अभ्यनन्दत् ।</s-l><s-l>स्थली नवाम्भःपृषताभिवृष्टा मयूरकेकाभिर् इवाभ्रवृन्दम् ॥</s-l></s-lg>
<s-lg>
<s-l>इति शिरसि स वामं पादम् आधाय राज्ञाम् उदवहद् अनवद्यां ताम् अवद्याद् अपेतह् ।</s-l><s-l>रथतुरगरजोभिस् तस्य रूक्षालकाग्रा समरविजयलष्मीः सैव मूर्ता बभूव ॥</s-l></s-lg>
<s-lg>
<s-l>प्रथमपरिगतार्थस् तं रघुः संनिवृत्तं विजयिनम् अभिनन्द्य श्लाघ्यजायासमेतम् ।</s-l><s-l>तदुपहितकुटुम्बः शान्तिमार्गोतुस्को ऽभून् न हि सति कुलधुर्ये सूर्यवंश्या गृहाय ॥</s-l></s-lg>
<s-lg>
<s-l>अथ तस्य विवाहकौतुकं ललितं बिभ्रत एव पार्थिवः ।</s-l><s-l>वसुधाम् अपि हस्तगामिनीम् अकरोद् इन्दुमतीम् इवापराम् ॥</s-l></s-lg>
<s-lg>
<s-l>दुरितैर् अपि कर्तुम् आत्मसात् प्रयतन्ते नृपसूनवो हि यत् ।</s-l><s-l>तद् उपस्थितम् अग्रहीद् अजः पितुर् आज्ञेति न भोगतृष्णया ॥</s-l></s-lg>
<s-lg>
<s-l>अनुभूय वसिष्ठसंभृतैः सलिलैस् तेन सहाभिषेचनम् ।</s-l><s-l>विशदोच्छवसितेन मेदिनी कथयाम् आस कृतार्थताम् इव ॥</s-l></s-lg>
<s-lg>
<s-l>स बभूव दुरासदः परैर् गुरुणाथर्वविदा कृतक्रियः ।</s-l><s-l>पवनाग्निसमागमो ह्य् अयं सहितं ब्रह्म यद् अस्त्रतेजसा ॥</s-l></s-lg>
<s-lg>
<s-l>रघुम् एव निवृत्तयौवनं तम् अमन्यन्त नवेश्वरं प्रजाः ।</s-l><s-l>स हि तस्य न केवलां श्रियं प्रतिपेदे सकलान् गुणान् अपि ॥</s-l></s-lg>
<s-lg>
<s-l>अधिकं शुशुभे शुभंयुना द्वितयेन द्वयम् एव संगतम् ।</s-l><s-l>पदम् ऋद्धम् अजेन पैतृकं विनयेनास्य नवं च यौवनम् ॥</s-l></s-lg>
<s-lg>
<s-l>सदयं बुभुजे महाभुजः सहसोद्वेगम् इयं व्रजेद् इति ।</s-l><s-l>अचिरोपनतां स मेदिनीं नवपाणिग्रहणां वधूम् इव ॥</s-l></s-lg>
<s-lg>
<s-l>अहम् एव मतो महीपतेर् इति सर्वः प्रकृतिष्व् अचिन्तयत् ।</s-l><s-l>उदधेर् इव निमगाशतेष्व् अभवन् नास्य विमानना क्वचित् ॥</s-l></s-lg>
<s-lg>
<s-l>न खरो न च भूयसा मृदुः पवमानः पृथिवीरुहान् इव ।</s-l><s-l>स पुरस्कृतमध्यमक्रमो नमयाम् आस नृपान् अनुद्धरन् ॥</s-l></s-lg>
<s-lg>
<s-l>अथ वीक्स्य रघुः प्रतिष्ठितं प्रकृतिष्व् आत्मजम् आत्मवत् तया ।</s-l><s-l>विषयेषु विनाशधर्मसु त्रिदिवस्तेष्व् अपि निःस्पृहो ऽभवत् ॥</s-l></s-lg>
<s-lg>
<s-l>गुणवत्सुतरोपितश्रियः परिणामे हि दिलीपवंशजाः ।</s-l><s-l>पदवीं तरुवल्कवाससां प्रयताः संयमिनां प्रपेदिरे ॥</s-l></s-lg>
<s-lg>
<s-l>तम् अरण्यसमाश्रयोन्मुखं शिरसा वेष्टनशोभिना सुतः ।</s-l><s-l>पितरं प्रणिपत्य पादयोर् अपरित्यागम् अयाचतात्मनः ॥</s-l></s-lg>
<s-lg>
<s-l>रघुर् अश्रुमुखस्य तस्य तत् कृतवान् ईप्सितम् आत्मजप्रियः ।</s-l><s-l>न तु सर्प इव त्वचं पुनः प्रतिपेदे व्यपवर्जितां श्रियम् ॥</s-l></s-lg>
<s-lg>
<s-l>स कीलश्रमम् अन्त्यम् आश्रितो निवसन्न् आवसथे पुराद् बहिः ।</s-l><s-l>समुपास्यत पुत्रभोग्यया स्नूषयेवाविकृतेन्द्रियः श्रिया ॥</s-l></s-lg>
<s-lg>
<s-l>प्रशमस्थितपूर्वपार्थिवं कुलम् अभ्युद्यत नूतनेश्वरम् ।</s-l><s-l>नभसा निभृतेन्दुना तुलाम् उदितार्केण समारुरोह तत् ॥</s-l></s-lg>
<s-lg>
<s-l>यतिपार्थिवलिङ्गधारिणौ ददृशते रघुराघवौ जनैः ।</s-l><s-l>अपवर्गमहोदयार्थयोर् भुवम् अंशाव् इव धर्मयोर् गतौ ॥</s-l></s-lg>
<s-lg>
<s-l>अजिताधिगमाय मन्त्रिभिर् युयुजे नीतिविशरदैर् अजः ।</s-l><s-l>अनपायिपदोपलब्धये रघुर् आप्तैः समियाय योगिभिः ॥</s-l></s-lg>
<s-lg>
<s-l>समयुजय्त भूपतिर् युवा सचिवैः प्रत्यहम् अर्थसिद्धये ।</s-l><s-l>अपुनर्जननोपत्तये प्रययाः संयमिभिर् मनीषिभिः ॥</s-l></s-lg>
<s-lg>
<s-l>नृपतिः प्रकृतीर् अवेक्षितुम् व्यवहारासनम् आददे युवा ।</s-l><s-l>परिचेतुम् उपांशु धारणां कुशपूतं प्रवयास् तु विष्टरम् ॥</s-l></s-lg>
<s-lg>
<s-l>अनुरण्जयितुं प्रजाः प्रभुर् व्यहारासनम् आददे नवः ।</s-l><s-l>अपरः शुचिविष्टरस्थितः परिचेतुं यतते स्म धारणाः ॥</s-l></s-lg>
<s-lg>
<s-l>अनयत् प्रभुशक्तिसंपदा वशम् एको नृपतीन् अनन्तरान् ।</s-l><s-l>अपरः प्रणिधानयोग्यया मरुतः पञ्च शरीरगोचरान् ॥</s-l></s-lg>
<s-lg>
<s-l>नयचक्षुर् अजो दिदृक्षया पररन्ध्रस्य ततान मण्डले ।</s-l><s-l>हृदये समरोपयन् मनः परमं ज्योतिर् अवेक्षितुं रघुः ॥</s-l></s-lg>
<s-lg>
<s-l>अकरोद् अचिरेश्वरः क्षितौ द्विषदारम्भफलानि भस्मसात् ।</s-l><s-l>अपरो दहने स्वकर्मणां ववृते ज्ञानमयेन वह्निना ॥</s-l></s-lg>
<s-lg>
<s-l>पणबन्धमुखान् गुणान् अजः षड् उपायुङ्क्त समीक्ष्य तत्फलम् ।</s-l><s-l>रघुर् अप्य् अजयद् गुणत्रयं प्रकृतिस्थं समलोष्टकाञ्चनः ॥</s-l></s-lg>
<s-lg>
<s-l>न नवः प्रभुर् आ फलोदयात् स्थिरकर्मा विरराम कर्मणः ।</s-l><s-l>न च योगविधेर् नवेतरः स्थिरधीर् आ परमात्मदर्शनात् ॥</s-l></s-lg>
<s-lg>
<s-l>इति शत्रुषु चेन्द्रियेषु च प्रतिषिद्धप्रसरेषु जाग्रतौ ।</s-l><s-l>प्रसिताव् उदयापवर्गयोर् उभयीं सिद्धिम् उभाव् अवापतुः ॥</s-l></s-lg>
<s-lg>
<s-l>अथ काश्चिद् अजव्यपेक्षया गमयित्वा सम्दर्शनः समाः ।</s-l><s-l>तमसः परम् आपद् अव्ययं पुरुषं योगसमाधिना रघुः ॥</s-l></s-lg>
<s-lg>
<s-l>शुतदेहविसर्जनः पितुश् चिरम् अश्रूणि विमुच्य राघवः ।</s-l><s-l>विदधे विधिम् अस्य नैष्ठिकं यतिभिः सार्धम् अनग्निम् अग्निचित् ॥</s-l></s-lg>
<s-lg>
<s-l>अकरोत् स तदौर्ध्वदैहिकं पितृभक्त्या पितृकार्यकल्पवित् ।</s-l><s-l>न हि तेन पथा तनुत्यजस् तनयावर्जितपिण्डकाङ्क्षिणः ॥</s-l></s-lg>
<s-lg>
<s-l>स परार्ध्यगतेर् अशोच्यतां पितुर् उद्दिश्य सदर्थवेदिभिः ।</s-l><s-l>शमिताधिर् अधिज्यकार्मुकः कृतवान् अप्रतिशासनं जगत् ॥</s-l></s-lg>
<s-lg>
<s-l>क्षितिर् इन्दुमती च भामिनी पतिम् आसाद्य तम् अग्र्यपौरुषम् ।</s-l><s-l>प्रथमा बहुरत्नसूर् अभूद् अपरा वीरम् अजीजनत् सुतम् ॥</s-l></s-lg>
<s-lg>
<s-l>दशरास्मिशतोपमद्युतिं यशसा दिक्षु दशव् अपि श्रुतम् ।</s-l><s-l>दशपूर्वरथं यम् आख्यया दशकण्ठारिगुरुं विदुर् बुधाः ॥</s-l></s-lg>
<s-lg>
<s-l>ऋषिदेवगणस्वधाभुजां श्रुतयागप्रस्वैः स पार्थिवः ।</s-l><s-l>अनृणत्वम् उपेयिवान् बभौ परिधेर् मुक्त इवोष्णदीधितिः ॥</s-l></s-lg>
<s-lg>
<s-l>बलम् आर्तभयोपशान्तये विदुषां संनतये बहु श्रुतम् ।</s-l><s-l>वसु तस्य न केवलं गुणवत्तापि परप्रयोजना ॥</s-l></s-lg>
<s-lg>
<s-l>स कदाचिद् अवेषितप्रजः सह देव्या विजहार सुप्रजाः ।</s-l><s-l>नगरोपवने शचीसखो मरुतां पालयितेव नन्दने ॥</s-l></s-lg>
<s-lg>
<s-l>अथ रोधसि दक्षिणोदधेः श्रित गोकर्णनिकेतम् ईश्वरम् ।</s-l><s-l>उपवीणयितुं ययौ रवेर् उदगावृत्तिपथेन नारदः ॥</s-l></s-lg>
<s-lg>
<s-l>कुसुमैर् ग्रथिताम् अपार्थिवैः स्रजम् आतोद्यशिरोनिवेशिताम् ।</s-l><s-l>अहरत् किल तस्य वेगवान् अधिवासस्पृहयेव मारुतः ॥</s-l></s-lg>
<s-lg>
<s-l>भ्रमरैः कुसुमानुसारिभिः परिकीर्णा परिवादिनी मुनेः ।</s-l><s-l>ददृशे पवनावलेपजं सृजती बाष्पम् इवाञ्जनाविलम् ॥</s-l></s-lg>
<s-lg>
<s-l>अभिभूय विभूतिम् आर्तवीं मधुगन्धातिशयेन वीरुधाम् ।</s-l><s-l>नृपतेर् अमरस्रग् आप सा दयितोरुस्तनकोटिसुस्थितिम् ॥</s-l></s-lg>
<s-lg>
<s-l>क्षणमात्रसखीं सुजातयोः स्तनयोस् ताम् अवलोक्य विहला ।</s-l><s-l>निमिमील नरोत्तमप्रिया हृतचन्द्रा तमसेव कौमुदी ॥</s-l></s-lg>
<s-lg>
<s-l>वपुषा करणोज्झितेन सा निपतन्ती पतिम् अप्य् अपातयत् ।</s-l><s-l>ननु तैलनिषेकबिन्दुना सह दीपार्चिर् उपैति मेदिनीम् ॥</s-l></s-lg>
<s-lg>
<s-l>समम् एव नराधिपेन सा गुरुसंमोहविलुप्तचेतना ।</s-l><s-l>गुरुसंमोहविलुप्तचेतना नवदीपार्चिर् इव क्षितेस् तलम् ॥</s-l></s-lg>
<s-lg>
<s-l>उभयोर् अपि पार्श्ववर्तिनां तुमु लेनार्तरवेण वेजिताः ।</s-l><s-l>विहगाः कमलाकरालयाः समदुःखा इव तत्र चुक्रुशुः ॥</s-l></s-lg>
<s-lg>
<s-l>नृपतेर् व्यजनादिभिस् तमो नुनुदे सा तु तथैव संस्थिता ।</s-l><s-l>प्रतिकारविधानम् आयुषः सति शेषे हि फलाय कल्पते ॥</s-l></s-lg>
<s-lg>
<s-l>प्रतियोजयितव्यवल्लकीसमवस्थाम् अथ सत्त्वविप्लवात् ।</s-l><s-l>स निनाय नितान्तवत्सलः परिगृह्योचितम् अङ्कम् अङ्गनाम् ॥</s-l></s-lg>
<s-lg>
<s-l>स निनाय नितान्तवत्सलः परिवृत्तप्रथमच्छविं क्षणात् ।</s-l><s-l>सलिलोद्धृतपद्मिनीनिभां दयिताम् अङ्कम् उदशुलोचनः ॥</s-l></s-lg>
<s-lg>
<s-l>स निनाय नितान्तवत्सलः करणापायविभिन्नवर्णया ।</s-l><s-l>समलक्ष्यत बिभ्रद् आविलां मृगलेखाम् उषसीव चन्द्रमाः ॥</s-l></s-lg>
<s-lg>
<s-l>विललाप स बाष्पगद्गदं सहजाम् अप्य् अपहाय धीरताम् ।</s-l><s-l>अभितप्तम् अयो ऽपि मार्दवं भजते कैव कथा शरीरिषु ॥</s-l></s-lg>
<s-lg>
<s-l>कुसुमान्य् अपि गात्रसंगमात् प्रभवन्त्य् आयुर् अपोहितुं यदि ।</s-l><s-l>न भविष्यति हन्त साधनं किम् इवानयत् प्रहरिष्यतो विधेः ॥</s-l></s-lg>
<s-lg>
<s-l>अथ वा मृदु वस्तु हिंसितुं मृदुनैवारभते प्रजान्तकः ।</s-l><s-l>हिमसेकविपत्तिर् अत्र मे नलिनी पूर्वनिदर्शनं मता ॥</s-l></s-lg>
<s-lg>
<s-l>स्रग् इयं यदि जीवितापहा हृदये किं निहिता न हन्ति माम् ।</s-l><s-l>विषम् अप्य् अमृतं क्वचिद् भवेद् अमृतं वा विषम् ईश्वरेच्छया ॥</s-l></s-lg>
<s-lg>
<s-l>अथ वा मम भाग्यविप्लवाद् अशनिः कल्पित एष वेधसा ।</s-l><s-l>यद् अनेन तरुर् न पातितस् क्षपिता तद्विटपाश्रितलता ॥</s-l></s-lg>
<s-lg>
<s-l>कृतवत्य् असि नावधीरणाम् अपराध्हे ऽपि यदा चिरं मयि ।</s-l><s-l>कथम् एकपदे निरागसं जनम् आभाष्यम् इमं न मन्यसे ॥</s-l></s-lg>
<s-lg>
<s-l>ध्रुवम् अस्मि शठः शुचिस्मिते विधितः कैतववत्सलस् तव ।</s-l><s-l>परलोकम् असंनिवृत्तये यद् अनापृच्छ्य गतासि माम् इतः ॥</s-l></s-lg>
<s-lg>
<s-l>दयितां यदि तावद् अन्वगाद् विनिवृत्तं किम् इदं तया विना ।</s-l><s-l>सहतां हतजीवितं मम प्रबलाम् आत्मकृतेन वेदनाम् ॥</s-l></s-lg>
<s-lg>
<s-l>सुरतश्रमसंभृतो मुखे ध्रियते स्वेदलवोद्गमो ऽपि ते ।</s-l><s-l>अथ चास्तमिता ऽस्य् अहो बत धिग् इमां देहभृताम् असारताम् ॥</s-l></s-lg>
<s-lg>
<s-l>सुरतश्रमवारिबिन्दवो न हि तावद् विरमन्ति ते मुखे ।</s-l><s-l>कथम् अस्तमिता ऽस्य् अहो बत धिग् इमाम् देहवताम् असारताम् ॥</s-l></s-lg>
<s-lg>
<s-l>मनसापि न विप्रियं मया कृतपूर्वं तव किं जहासि माम् ।</s-l><s-l>ननु शब्दपतिः क्षितेर् अहं त्वयि मे भावनिबन्धना रतिः ॥</s-l></s-lg>
<s-lg>
<s-l>कुसुमोत्कचितान् वलीमतश् चलयन् भृङ्गरुचस् तवालकान् ।</s-l><s-l>करभोरु करोति मारुतस् त्वदुपावर्तन्शङ्कि मे मनः ॥</s-l></s-lg>
<s-lg>
<s-l>तद् अपोहितुम् अर्हसि प्रिये प्रतिबोधेन विषादम् आषु मे ।</s-l><s-l>ज्वलितेन गुहागतं तमस् तुहिनाद्रेर् इव नतम् ओषधिः ॥</s-l></s-lg>
<s-lg>
<s-l>इदम् उच्छ्वसितालकं मुखं विश्रान्तकथं दुनोति माम् ।</s-l><s-l>निशि सुप्तम् इवैकपङ्कजं विरताभ्यन्तरषट्पदस्वनम् ॥</s-l></s-lg>
<s-lg>
<s-l>शशिनं पुनर् एति शार्वरी दयिता द्वन्द्वचरं पतत्रिणम् ।</s-l><s-l>इति तौ विर्हान्तरक्षमौ कथम् अत्यन्तगता न मां दहेः ॥</s-l></s-lg>
<s-lg>
<s-l>नवपल्लवसंस्तरे ऽपि ते मृदु दूयेत यद् अङ्गम् अर्पितम् ।</s-l><s-l>तद् इदं विषहिष्यते कथं वद वामोरु चिताधिरोहणम् ॥</s-l></s-lg>
<s-lg>
<s-l>इयम् अप्रतिबोधशायिनीं रशना त्वां प्रथमा रहःसखी ।</s-l><s-l>गतिविभ्रमसाद नीरवा न शुचा नानुमृतेव लक्ष्य्ते ॥</s-l></s-lg>
<s-lg>
<s-l>कलम् अन्यभृतासु भाषितं कलहंसीषु गतं मदालसं ।</s-l><s-l>पृटतीषु विलोलम् ईक्षितं पवनाधूतलतासु विभ्रमः ॥</s-l></s-lg>
<s-lg>
<s-l>त्रिदिवोत्सुकयाप्य् अवेक्ष्य मां निहिताः सत्यम् अमी गुणास् त्वया ।</s-l><s-l>विरहे तव मे गुरुव्यथं हृदयं न त्व् अवलम्बितुं क्षमाः ॥</s-l></s-lg>
<s-lg>
<s-l>मिथुनं परिकल्पितं त्वया सहकारः फलिनी च नन्व् इमौ ।</s-l><s-l>अविधाय विवाहसत्क्रियाम् अनयोर् गम्यत इव्य् असांप्रतम् ॥</s-l></s-lg>
<s-lg>
<s-l>कुसुमं कृतदोहदस् त्वया यद् अशोको ऽयम् उदीरयिष्यति ।</s-l><s-l>अलकाभरणं कथं नु तत् तव नेष्यामि निवापलाल्यताम् ॥</s-l></s-lg>
<s-lg>
<s-l>स्मरतेव सशब्दनूपुरं चरणानुग्रहम् अन्यदुर्लभम् ।</s-l><s-l>अमुना कुसुमाश्रुवर्षिणा त्वम् अशोकेन सुगात्रि शोच्यसे ॥</s-l></s-lg>
<s-lg>
<s-l>तव निःश्वसितानुकारिभिर् बकुलैर् अर्धचितां समं मया ।</s-l><s-l>असमाप्य विलासमेखलां किम् इदं किंनरकण्ठि सुप्यते ॥</s-l></s-lg>
<s-lg>
<s-l>समदुःखसुखः सखीजनः प्रतिपच्चन्द्रनिभो ऽयम् आत्मजः ।</s-l><s-l>अहम् एकरसस् तथापि ते व्यवसायः प्रतिपत्तिनिष्ठुरः ॥</s-l></s-lg>
<s-lg>
<s-l>धृतिर् अस्तमिता रतिश् च्युता विरतं गेयम् ऋतुर् निरुत्सवः ।</s-l><s-l>गतम् आभरणप्रयोजनं परिशून्यं शयनीयम् अद्य मे ॥</s-l></s-lg>
<s-lg>
<s-l>गृहिणी सचिवः सखी मिथः प्रियशिष्या ललिते कलाविधौ ।</s-l><s-l>करुणाविमुखेन मृत्युना हरता त्वां वद किं न मे हृतम् ॥</s-l></s-lg>
<s-lg>
<s-l>मदिराक्षि मदाननार्पितं मधु पीत्वा रसवत् कथं नु मे ।</s-l><s-l>अनुपास्यसि बाष्पदूषितं परलोकोपनतं जलाञ्जलिम् ॥</s-l></s-lg>
<s-lg>
<s-l>विभवे ऽपि सति त्वया विना सुखम् एतावद् अजस्य गण्यताम् ।</s-l><s-l>अहृतस्य विलोभनान्तरैर् मम सर्वे विषयास् तदाश्रयाः ॥</s-l></s-lg>
<s-lg>
<s-l>विलपन्न् इति कोसलाधिपः करुणार्थग्रथितं प्रियां प्रति ।</s-l><s-l>अकरोत् पृथिवीरुहान् अपि स्रुतशाखारसभाष्पदुर्दिनान् ॥</s-l></s-lg>
<s-lg>
<s-l>अथ तस्य कथंचिद् अङ्कतः स्वजनस् ताम् अपनीय सुन्दरीं ।</s-l><s-l>विससर्ज कृतान्त्यमण्डनाम् अनलाय्ऽ; आगुरुचन्दनदिहसे ॥</s-l></s-lg>
<s-lg>
<s-l>प्रमदाम् अनु संस्थितः शुचा नृपतिः सन्न् इति वाच्यदर्शनात् ।</s-l><s-l>न चकार शरीरम् अग्निसात् सह देव्या न तु जीविताशया ॥</s-l></s-lg>
<s-lg>
<s-l>अथ तेन दशाहतः परे गुणशेषां उपदिष्य गेहिनीम् ।</s-l><s-l>विदुषा विधयो महर्द्धयः पुर एवोपवने समापिताः ॥</s-l></s-lg>
<s-lg>
<s-l>स विवेश पुरीं तया विना क्षणदापायशशाङ्कदर्शनः ।</s-l><s-l>परिवाहम् इवावलोकयन् स्वशुचः पौरवधूमुखाश्रुषु ॥</s-l></s-lg>
<s-lg>
<s-l>अथ तं सवनाय दिषितः प्रणिधानाद् गुरुर् आश्रमस्थितः ।</s-l><s-l>अभिषङ्गजडं विजज्ञिवान् इति शिष्येण किलान्वबोधयत् ॥</s-l></s-lg>
<s-lg>
<s-l>असमाप्तविधिर् यतो मुनिस् तव विद्वान् अपि तापकारणम् ।</s-l><s-l>न भवन्तम् उपस्थितः स्वयं प्रकृतौ स्थापयितुं कृतस्थितिः ॥</s-l></s-lg>
<s-lg>
<s-l>मयि तस्य सुवृत्त वर्तते लघुसंदेशपदा सरस्वती ।</s-l><s-l>शृणु विश्रुतसत्त्वसार तां हृदि चैनाम् उपधातुम् अर्हसि ॥</s-l></s-lg>
<s-lg>
<s-l>पुरुषस्य पदेष्व् अजन्मनः समतीतं च भवच् च भावि च ।</s-l><s-l>स हि निष्प्रतिघेन चक्षुषा त्रितयं ज्ञानमयेन पश्यति ॥</s-l></s-lg>
<s-lg>
<s-l>चरतः किल दुश्चरं तपस् तृणबिन्दोः परिशङ्कितः पुरा ।</s-l><s-l>प्रजिघाय समाधिबेदिनीं हरिर् अस्मै हरिणीं सुराङ्गनाम् ॥</s-l></s-lg>
<s-lg>
<s-l>स तपःप्रतिबन्धमन्युना प्रमुखाविष्कृतचारुविभ्रमाम् ।</s-l><s-l>अशपद् भव मानुषीति तां शमवेलाप्रलयोर्मिणा मुनिः ॥</s-l></s-lg>
<s-lg>
<s-l>भगवन् परवान् अयं जनः प्रतिकूलाचरितं क्षमस्व मे ।</s-l><s-l>इति चोपनतां क्षितिपृशं विवशा शापनिवृत्तिकारणम् ॥</s-l></s-lg>
<s-lg>
<s-l>क्रथकैशिकवंशसंभवा तव भूत्वा महिषी चिराय सा ।</s-l><s-l>उपलब्धवती दिवश् च्युतं विवशा शापनिवृत्तिकारणम् ॥</s-l></s-lg>
<s-lg>
<s-l>तद् अलं तदपायचिन्तया विपद् उत्पत्तिमताम् उपस्थिता ।</s-l><s-l>वसुधेयम् अवेक्ष्यतां त्वया वसुमत्या हि नृपाः कलत्रिणः ॥</s-l></s-lg>
<s-lg>
<s-l>उदये मदवाच्यम् उज्झता श्रुतम् आविष्कृतम् आत्मवत्तया ।</s-l><s-l>मनसस् तद् उपस्थिते ज्वरे पुनर् अक्लीबतया प्रकाश्यतां ॥</s-l></s-lg>
<s-lg>
<s-l>रुदता कुत एव सा पुनर् भवता नानुमृतापि लभ्यते ।</s-l><s-l>परलोकजुषां स्वकर्मभिर् गतयो भिन्नपथा हि देहिनाम् ॥</s-l></s-lg>
<s-lg>
<s-l>रुदितेन न सा निवर्तते नृप तत् तावद् अन्र्थकं तव ।</s-l><s-l>न भवान् अनुसंस्थितो ऽपि तां लभते कर्मवशा हि देहिनः ॥</s-l></s-lg>
<s-lg>
<s-l>अपशोकमनाः कुटुम्बिनीम् अनुगृह्णीष्व निवापदत्तिभिः ।</s-l><s-l>स्वजनाश्रु किलात्रिसंततं दहति प्रेतम् इति प्रचक्षते ॥</s-l></s-lg>
<s-lg>
<s-l>मरणं प्रकृतिः शरीरिणां विकृतिर् जीवितम् उच्यते बुधैः ।</s-l><s-l>क्षणम् अप्य् अवतिष्ठते श्वसन् यदि जन्तुर् ननु लाभवान् असौ ॥</s-l></s-lg>
<s-lg>
<s-l>अवगच्छति मूढचेतनः प्रियनाशं हृदि शल्यम् अर्पितम् ।</s-l><s-l>स्थिरधीस् तु तद् एव मन्यते कुशलद्वारतया समुद्धृतम् ॥</s-l></s-lg>
<s-lg>
<s-l>अवगच्छति मूढचेतनः श्रुत धृतसंयोगविपर्ययौ यदा ।</s-l><s-l>विरहः किम् इवानुतापयेद् वद बाह्यैर् विषयैर् विपश्चितम् ॥</s-l></s-lg>
<s-lg>
<s-l>न पृथग्जनवच् छुचो वशं वशिनाम् उत्तम गन्तुम् अर्हसि ।</s-l><s-l>द्रुमसानुमतां किम् अन्तरं यदि वायौ द्वितये ऽपि ते चलाः ॥</s-l></s-lg>
<s-lg>
<s-l>स तथेति विनेतुर् उदारमतेः प्रतिगृह्य वचो विससर्ज मुनिम् ।</s-l><s-l>तद् अलब्धपदं हृदि शोकघने प्रतियातम् इवान्तिकम् अस्य गुरोः ॥</s-l></s-lg>
<s-lg>
<s-l>तेनाष्टौ परिगमिताः समाः कथंचिद् बालत्वाद् अवितथसूनृतेन सूनोः ।</s-l><s-l>सादृश्यप्रतिकृतिदर्शनैः प्रियायाः स्वप्नेषु क्षणिकसमागम्तोसवैश् च ॥</s-l></s-lg>
<s-lg>
<s-l>तस्य प्रसह्य हृदयं किल शोकशङ्कुः प्लक्षप्ररोह इव सौधतलं बिभेद ।</s-l><s-l>प्राणान्तहेतुम् अपि तं भिषजाम् असाध्यं लाभं प्रियानुगमने त्वरया स मेने ॥</s-l></s-lg>
<s-lg>
<s-l>सम्यग्विनीतम् अथ वर्महरं कुमारम् आदिश्य रक्षणविधौ विधिवत् प्रजानाम् ।</s-l><s-l>रोगोपसृष्टतनुदुर्वसतिं मुमुक्षुः प्रायोपवेशनमतिर् नृपतिर् बभूव ॥</s-l></s-lg>
<s-lg>
<s-l>तीर्थे तोयव्यतिकरभवे जह्नुकन्यासर्य्वोर् देहत्यागाद् अमरगणनालेख्यम् आसाद्य सद्यः ।</s-l><s-l>पूर्वाकाराधिकतररुचा संगतः कान्तयासौ लीलागारेष्व् अरमत पुनर् नन्दनाभ्यन्तरेषु ॥</s-l></s-lg>
<s-lg>
<s-l>पितुर् अनन्तरम् उत्तर्कोसलान् समधिगम्य समाधिजितेन्द्रियः ।</s-l><s-l>दशरथः प्रशशास महारथो यमवताम् अवतां च धुरि स्थितः ॥</s-l></s-lg>
<s-lg>
<s-l>अधिगतं विधिवद् यद् अपालयत् प्रकृतिमण्डलम् आत्मकुलोचितम् ।</s-l><s-l>अभवद् अस्य ततो गुणवत्तरं सनगरं नगरन्ध्रकरौजसः ॥</s-l></s-lg>
<s-lg>
<s-l>उभयम् एव वदन्ति मनीषिणः समयवर्षितया कृतकर्मणाम् ।</s-l><s-l>वलनिषूदनम् अर्थ्पतिं च तं श्रमनुदं मनुदण्डहरान्वयम् ॥</s-l></s-lg>
<s-lg>
<s-l>जनपदे न गदः पदम् आदधाव् अभिभवः कुत एव सपत्नजः ।</s-l><s-l>क्षितिर् अभूत् फलवत्य् अजनन्दने शमरते ऽमरतेजसि पार्थिवे ॥</s-l></s-lg>
<s-lg>
<s-l>दशदिगन्तजिता रघुणा यथा श्रियम् अपुष्यद् अजेन ततः परम् ।</s-l><s-l>तम् अधिगम्य तथैव पुनर् बभौ न न मही ऽनम् अहीनपराक्रमम् ॥</s-l></s-lg>
<s-lg>
<s-l>समतया वसुवृटिविसर्जनैर् नियमनाद् असतां च नराधिपः ।</s-l><s-l>अनुययौ यमपुण्यजनेश्वरौ सवरुणाव् अरुणाग्रसरं रुचा ॥</s-l></s-lg>
<s-lg>
<s-l>न मृगयाभिरतिर् न दुरोदरं न च शशिप्रतिमाभरणं मधु ।</s-l><s-l>तम् उदयाय न वा नवयौवना प्रियतमा यतमानम् अपाहरा ॥</s-l></s-lg>
<s-lg>
<s-l>न कृपणा प्रभवत्य् अपि वासवे न वितथा परिहासकथास्व् अपि ।</s-l><s-l>न च सपत्नजनेष्व् अपि तेन वाग् अपरुषा परुषाक्षरम् ईरिता ॥</s-l></s-lg>
<s-lg>
<s-l>उदयम् अस्तमयं च रघूद्वहाद् उभयम् आनशिरे वसुधाधिपाः ।</s-l><s-l>स हि निदेशम् अलङ्घयताम् अभूत् सुहृद् अयोहृदयः प्रतिगर्जताम् ॥</s-l></s-lg>
<s-lg>
<s-l>अजयद् एकरथेन स मेदिनीम् उदधिनेमिम् अधिज्यशरासनः ।</s-l><s-l>जयम् अघोषयद् अस्य तु केवलं गजवती जवतीरहया चमूः ॥</s-l></s-lg>
<s-lg>
<s-l>जघननिर्विषयीकृतमेखलान् अनुचिताश्रुविलुप्तविशेषकान् ।</s-l><s-l>स रिपुदारगणान् अकरोद् बलाद् अनलकान् अलकाधिपविक्रमः ॥</s-l></s-lg>
<s-lg>
<s-l>अवनिम् एकरथेन वरूथिना जितवतः किल तस्य धनुर्भृतः ।</s-l><s-l>विजयदुन्दुभितां ययुर् अर्णवा घनरवा नरवाहनसंपदः ॥</s-l></s-lg>
<s-lg>
<s-l>शमितपक्षबलः शितकोटिना शिखरिणां कुलिशेन पुरंदरः ।</s-l><s-l>स सारवृष्टिमुचा धनुषा द्विषां स्वनवता नवतामरसाननः ॥</s-l></s-lg>
<s-lg>
<s-l>स्फुरितकोटिसहस्रमरीचिना समचिनोत् कुलिशेन हरिर् यशः ।</s-l><s-l>स धनुषा युधि सायकवर्षिणा स्वनवता नवतामरसाननः ॥</s-l></s-lg>
<s-lg>
<s-l>चरणयोर् नखरागसमृद्धिभिर् मुकुटरत्नमरीचिभिर् अस्पृशन् ।</s-l><s-l>स धनुषा युधि सायकवर्षिणा शतमखं तम् अखण्डितपौरुषम् ॥</s-l></s-lg>
<s-lg>
<s-l>निववृते स महार्णवरोधसः सचिवकारितबालसुताञ्जलीन् ।</s-l><s-l>समनुकम्प्य सपत्नपरिग्रहान् अनलकान् अलकानवमां पुरीम् ॥</s-l></s-lg>
<s-lg>
<s-l>उपगतो ऽपि च मण्डलनाभिताम् अनुदितान्यसितातपवारणः ।</s-l><s-l>अजितम् अस्ति नृपास्पदम् इत्य् अभूद् अनलसो ऽनलसोमसमद्युतिः ॥</s-l></s-lg>
<s-lg>
<s-l>क्रतुषु तेन विसर्जितमौलिना भुजसमाहृतदिग्वसुना कृताः ।</s-l><s-l>कनकयूपसमुच्छ्रयशोभिनो वितमसा तमसारस्यूतटाः ॥</s-l></s-lg>
<s-lg>
<s-l>अजिनदण्डभृतं कुशमेखलां यतगिरं मृगशृङ्गपरिग्रहाम् ।</s-l><s-l>अधिवसंस् तनुम् अध्वरदीक्षिताम् असम्भासम् अभासयद् ईश्वरः ॥</s-l></s-lg>
<s-lg>
<s-l>अवभृतप्रयतो नियतेन्द्रियः सुरसमाजसमाक्रमणोचितः ।</s-l><s-l>नमयति स्म स केवलम् उन्नतं वनमुचे नमुचेर् अरये शिरः ॥</s-l></s-lg>
<s-lg>
<s-l>तम् अपहाय ककुत्स्थकुलोद्भवं पुरुषम् आत्मभुवं च पतिव्रता ।</s-l><s-l>नृपतिम् अन्यम् असेवत देवता सकमला कम् अलाघवम् अर्थिषु ॥</s-l></s-lg>
<s-lg>
<s-l>स किल संयुगमूर्ध्नि सहायतां मघवतः प्रतिपद्य महारथः ।</s-l><s-l>स्वभुजवीर्यम् अगापयद् उच्छ्रितं सुरवधूर् अवधूतभयाः शरैः ॥</s-l></s-lg>
<s-lg>
<s-l>असकृद् एकरथेन तरस्विना हरिहयाग्रसरेण धनुर्भृता ।</s-l><s-l>दिनकराभिमुखा रणरेणवो रुरुधिरे रुधिरेण सुरद्विषाम् ॥</s-l></s-lg>
<s-lg>
<s-l>तम् अलभन्त पतिं पतिदेवताः शिखरिणां इव सागरम् आपगाः ।</s-l><s-l>मगधकोसलकेकयशसिनां दुहितरो ऽहितरोपितमार्गणम् ॥</s-l></s-lg>
<s-lg>
<s-l>प्रियतमाभिर् असौ तिऋभिर् बभौ तिसृभिर् एव भुवं सह शक्तिभिः ।</s-l><s-l>उपगतो विनिनीषुर् इव प्रजा हरिहयो ऽरिहयोगविचक्षणः ॥</s-l></s-lg>
<s-lg>
<s-l>अथ समाववृते कुसुमैर् नवैस् तम् इव सेवितुम् एकनराधिपम् ।</s-l><s-l>यमकुबेर्जलेश्वरवज्रिणां समधुरं मधुर् अञ्चितविक्रमम् ॥</s-l></s-lg>
<s-lg>
<s-l>जिगमिषुर् धनदाध्युषितां दिशं रथयुजा परिवर्तितवाहनः ।</s-l><s-l>दिनमुखानि रविर् हिमनिर्ग्रहैर् विमलयन् मलयं नगम् अत्यजत् ॥</s-l></s-lg>
<s-lg>
<s-l>हिमविवर्णितचन्दनपल्लवं विरहयन् मलयाद्रिम् उदङ्मुखः ।</s-l><s-l>विहगयोः कृपयेव शनैर् ययौ रविर् अहर्विरहध्रुवभेदयोः ॥</s-l></s-lg>
<s-lg>
<s-l>कुसुमजन्म ततो नवपल्लवास् तदनु षट्पदकोकिलकूजितम् ।</s-l><s-l>इति यथाक्रमम् आविरभून् मधुर् द्रुमवतीम् अवतीर्य वनस्थलीम् ॥</s-l></s-lg>
<s-lg>
<s-l>सुरभिसंगमजं वनमालया नवपलाशम् अधार्यत भङ्गुरम् ।</s-l><s-l>रमणदत्तम् इवार्द्रनखक्षतं प्रमदया मदयापितलज्जया ॥</s-l></s-lg>
<s-lg>
<s-l>उपहितं शिशिरापगमश्रिया मुकुलजालम् अशोभत किंशुके ।</s-l><s-l>प्रणयिनीव नखक्षतमण्डनं प्रमदया मदयापितलज्जया ॥</s-l></s-lg>
<s-lg>
<s-l>परभृता मदनक्षतचेतसां प्रियसखी लघुवाग् इव योषिताम् ।</s-l><s-l>प्रियतमान् अकरोत् कलहान्तरे मृदुरवा दुरवापसमागमान् ॥</s-l></s-lg>
<s-lg>
<s-l>व्रणगुरुप्रमदाधरदुःसहं जघननिर्विषयीकृतमेखलम् ।</s-l><s-l>न खलु तावद् अशेषम् अपोहितुं रविर् अलं विरलं कृतवान् हिमम् ॥</s-l></s-lg>
<s-lg>
<s-l>विशदचन्द्रकरं सुखमारुतं कुसुमितद्रुमम् उन्मदकोकिलम् ।</s-l><s-l>तद् उपभोगरसं हिमवर्षिणः परम् ऋतोर् विरलं कृतवान् हिमम् ॥</s-l></s-lg>
<s-lg>
<s-l>अभिनयान् परिचेतुम् इवोद्यता मलयमारुतकम्पितपल्लवा ।</s-l><s-l>अमदयत् सहकारलता मनः सकलिका कलिकामजिताम् अपि ॥</s-l></s-lg>
<s-lg>
<s-l>नयगुणोपचिताम् इव भूपतेः सदुपकारफलां श्रियम् अर्थिनः ।</s-l><s-l>अभिययुः सरसो मधुसंभृतां कमलिनीम् अलिनीरपत्रिणः ॥</s-l></s-lg>
<s-lg>
<s-l>दशनचन्द्रिकया व्यभासितं हसितम् आसवगन्धि मधोर् इव ।</s-l><s-l>बकुलपुष्पम् असेव्यत षट्पदैः शुचिरसं चिरसंचितम् ईप्सुभिः ॥</s-l></s-lg>
<s-lg>
<s-l>कुसुमम् एव न केवलम् आर्तवं नवम् अशोकतरोः स्मरदीपनम् ।</s-l><s-l>किसलयप्रसवो ऽपि विलासिनां मदयिता दयिताश्रवणार्पितः ॥</s-l></s-lg>
<s-lg>
<s-l>विरचिता मधुनोपवन्श्रियाम् अभिनवा इव पत्त्रविशेषकाः ।</s-l><s-l>मधुलिहां मधुदानविशारदाः कुरबका रवकारणतां ययुः ॥</s-l></s-lg>
<s-lg>
<s-l>सुवदनावदनासवसंभृतस् तदनुवादिगुणः कुसुमोद्गमः ।</s-l><s-l>मधुकरैर् अकरोन् मधुलोलुपैर् बकुलम् आकुलम् आयतपङ्क्तिभिः ॥</s-l></s-lg>
<s-lg>
<s-l>सुवदनावदनासवसंभृतस् तदनुवादिगुणः कुसुमोद्गमः ।</s-l><s-l>इति दयात इवाभवद् आयता न रजनी रजनीशवती मधौ ॥</s-l></s-lg>
<s-lg>
<s-l>प्रथमम् अन्यभृताभिर् उदीरिताः प्रविरला इव मुग्धवधूकथाः ।</s-l><s-l>सुरभिगन्धिषु शुश्रुविरे गिरः कुसुमितासु मिता वनराजिषु ॥</s-l></s-lg>
<s-lg>
<s-l>श्रुतिसुखभ्रमरस्वनगीतयः कुसुमकोमलदन्तरुचो बभुः ।</s-l><s-l>उपवनान्तलताः पवनाहतैः किसलयैः सलयैर् इव पाणिभिः ॥</s-l></s-lg>
<s-lg>
<s-l>ललितविभ्रमबन्धविचक्षणं सुरभिगन्धपराजितकेसरम् ।</s-l><s-l>पतिषु निर्विविशुर् मधुम् अङ्गनाः स्मरसखं रसखण्डनवर्जितम् ॥</s-l></s-lg>
<s-lg>
<s-l>तिलकमस्तकहर्म्यकृतास्पदैः कुसुममध्वनुषङ्गसुगन्धिभिः ।</s-l><s-l>कलम् अगीयत भृङ्गविलासिनां स्मरयुतैर् अयुतैर् अबलासखैः ॥</s-l></s-lg>
<s-lg>
<s-l>शुशुभिरे स्मितचारुतराननाः स्त्रिय इव श्लथशिञ्जितमेखलाः ।</s-l><s-l>विकचतामरसा गृहदीर्घिका मदकलोदकलोलविहंगमाः ॥</s-l></s-lg>
<s-lg>
<s-l>लघयति स्म न पत्यपराधजं न सहकारतरुस् तरुणीधृतम् ।</s-l><s-l>कुसुमितो नमितो ऽलिभिर् उन्मदैः स्मरसमाधिसमाधिकरोषितम् ॥</s-l></s-lg>
<s-lg>
<s-l>उपययौ तनुतां मधुखण्डिता हिमकरोदयपाण्डुमुखच्छविः ।</s-l><s-l>सदृशम् इष्टसमागमनिर्वृतिं वनितया ऽनितया रजनीवधूः ॥</s-l></s-lg>
<s-lg>
<s-l>अपतुषारतया विशदप्रभैः सुरतराग परिश्रमनोदिभिः ।</s-l><s-l>कुसुमचापम् अतेजयद् अंशुभिर् हिमकरो मकरोजितकेतनम् ॥</s-l></s-lg>
<s-lg>
<s-l>हुतहुताशनदीप्ति वन्श्रियः प्रतिनिधिः कनकाभरणस्य यत् ।</s-l><s-l>युवतयः कुसुमं दधुर् आहितं तद् (?) अलके दलकेसरपेशलम् ॥</s-l></s-lg>
<s-lg>
<s-l>अलिभिर् अञ्जनबिन्दुमओहरैः कुसुमपङ्क्तिनिपातिभिर् अङ्कितः ।</s-l><s-l>न खलु शोबहयित् स्म वनस्थलीं न तिलकस् तिलकः प्रमदाम् इव ॥</s-l></s-lg>
<s-lg>
<s-l>अमदयन् मद्घुगन्धसनाथया किसलयाधरसंगतया मनः ।</s-l><s-l>कुसुमसंभ्ट्तया नवमल्लिका स्मितरुचा तरुचारुविलासिनी ॥</s-l></s-lg>
<s-lg>
<s-l>अनलसान्यभृता ऽनलसान् मनः कमलधूलिभृता मरुतेरिता ।</s-l><s-l>कुसुमभारनताध्वगयोषिताम् असमशोकम् अशोकलता ऽकरोत् ॥</s-l></s-lg>
<s-lg>
<s-l>अरुणरागनिषेधिभिर् अंशुकैः श्रवणलब्धपदैश् च यवाङ्कुरैः ।</s-l><s-l>परभृताविरुतैश् च विलासिनः स्मरबलैर् अबलैकरसाः कृताः ॥</s-l></s-lg>
<s-lg>
<s-l>उपचितावयवा शुचिभिः कणैर् अलिकदम्बकयोगम् उपेयुषी ।</s-l><s-l>सदृशकान्तिर् अलक्ष्यत मञ्जरी तिलकजा ऽलकजालकमौक्तिकैः ॥</s-l></s-lg>
<s-lg>
<s-l>ध्वजपटं मदनस्य धनुर्भृतश् छविकरं मुखचूर्णम् ऋतुश्रियः ।</s-l><s-l>कुसुमकेसररेणुम् अलिव्रजाः सपवनोपवनोत्थितम् अन्वयुः ॥</s-l></s-lg>
<s-lg>
<s-l>अनुभवन् नवदोलम् ऋतूत्सवं पटुर् पै प्रियकण्ठजिगृक्षया ।</s-l><s-l>अनयद् आसनरज्जुपरिग्रहे भुजलतां जडताम् अबलाजनः ॥</s-l></s-lg>
<s-lg>
<s-l>त्यजत मानम् अलं बत बिग्रहैर् न पुनर् एति गतं चतुरं वयः ।</s-l><s-l>परभृताभिर् इतीव निवेदिते स्मरमते रमते स्म वधूजनः ॥</s-l></s-lg>
<s-lg>
<s-l>अथ यथासुखम् आर्तवम् उत्सवं समनुभूय विलासवतीसखः ।</s-l><s-l>नरपतिश् चकमे मृगयारतिं स मधुमन्मधुमन्मथसंनिभः ॥</s-l></s-lg>
<s-lg>
<s-l>परिचयं चलक्ष्यनिपातने भयरुषोश् च तदिङ्गितबोधनम् ।</s-l><s-l>श्रमजयात् प्रगुणां च करोत्य् असौ तनुम् अतो ऽनुमतः सचिवैर् ययौ ॥</s-l></s-lg>
<s-lg>
<s-l>मृगवनोपगमक्षमवेषभृद् विपुलकण्ठनिषक्तशरासनः ।</s-l><s-l>गगनम् अश्वखुरोद्धुत रेणुभिर् नृसविता सवितानम् इवाकरोत् ॥</s-l></s-lg>
<s-lg>
<s-l>ग्रथितमौलिर् असौ वनमालया तरु पलाशसवर्णतनुच्छदः ।</s-l><s-l>तुरगवल्गनचण्चलकुण्डलो विरुरुचे रुरुचेष्टितभूमिषु ॥</s-l></s-lg>
<s-lg>
<s-l>तनुलताविनिवेशितविग्रहा भ्रमरसंक्रमितेक्षणवृत्तयः ।</s-l><s-l>ददृषुर् अध्वनि तं वनदेवताः सुनयनं नयनन्दितकोसलम् ॥</s-l></s-lg>
<s-lg>
<s-l>श्वगण्वागुरिकैः प्रथमास्थितं व्यपगतानलदस्यु विवेश सः ।</s-l><s-l>स्थिरतुरंगमभूमि निपानवन् मृगवयोगवयोपचितं वनम् ॥</s-l></s-lg>
<s-lg>
<s-l>अथ नभस्य इव त्रिदशायुधं कनकपिङ्गतडिद्गुणसंयुतम् ।</s-l><s-l>धनुर् रधिज्यम् अनाधिर् उपाददे नरवरो रवरोषितकेसरी ॥</s-l></s-lg>
<s-lg>
<s-l>तस्य स्तनप्रणयिभिर् मुहुर् एणशावैर् व्याहन्यमानहरिणीगमनं पुरस्तात् ।</s-l><s-l>आविर्बभूव कुशगर्भमुखं मृगाणां यूथं तदग्रसरगर्वितकृष्नसारम् ॥</s-l></s-lg>
<s-lg>
<s-l>तत् प्रार्थितं जवन्वाजिगतेन राज्ञा तूणीमुखोद्धृतशरेण विशीर्णपङ्क्ति ।</s-l><s-l>श्यामीचकार वनम् आकुलदृश्टिपातैर् वतेरितोत्पलदलप्रकरैर् इवाम्भः ॥</s-l></s-lg>
<s-lg>
<s-l>लक्ष्यीकृतस्य हरिणस्य हरिप्रभावः प्रेक्ष्य स्थितां सहचरीं व्यवधाय देहम् ।</s-l><s-l>आकर्णकृष्टम् अपि कामितया स धन्वी बाणं कृपामृधुमनाः प्रतिसंजहार ॥</s-l></s-lg>
<s-lg>
<s-l>तस्यापरेष्व् अपि मृगेषु शरान् मुमुक्षोः कर्णान्तम् एत्य बिभिदे निबिडो ऽपि मुष्टिः ।</s-l><s-l>त्रासातिमात्रचटुलैः स्मरयत्सु नेत्रैः प्रौढप्रियानयनविभ्रमचेष्टितानि ॥</s-l></s-lg>
<s-lg>
<s-l>उत्तस्थुषः शिशिरपल्वलपङ्कमध्यान् मुस्ताप्ररोहकवलावयवानुकीर्णम् ।</s-l><s-l>जग्राह स द्रुतवराहकुलस्य मार्गं सुव्यक्तम् आर्द्रपदपङ्क्तिभिर् आयताभिः ॥</s-l></s-lg>
<s-lg>
<s-l>तं वाहनाद् अवनतोत्तरकायम् ईषद् विध्यन्तम् उद्धतसटाः प्रतिहन्तुम् ईषुः ।</s-l><s-l>नात्मानम् अस्य विविदुः सहसा वराहा वृकेषु विद्धम् इषुभिर् जघनाश्रयेषु ॥</s-l></s-lg>
<s-lg>
<s-l>तेनाभिघातरभसस्य विकृष्य पत्त्री वन्यस्य नेत्रविवरे महिषस्य मुक्तः ।</s-l><s-l>निर्भिद्य विग्रहम् अशोणितलिप्तपुङ्खस् तं पातयां प्रथमम् आस पपात पश्चात् ॥</s-l></s-lg>
<s-lg>
<s-l>प्रायो विषाणपरिमोषलघूत्तमाङ्गान् खड्गांश् चकार नृपतिर् निशितैः क्षुरप्रैः ।</s-l><s-l>शृण्गं स दृप्तविनयाधिकृतः परेषाम् अभ्युच्छ्रितं न ममृषे न तु दीर्घम् आयुः ॥</s-l></s-lg>
<s-lg>
<s-l>व्याघ्रान् अभीर् अभिमुखोपतितान् गुहाभ्यः फुल्लासनाग्रविटपान् इव वायुरुग्णान् ।</s-l><s-l>शिक्षाविशेषलघुहस्ततया निमेषात् तूणीचकार शरपूरितवक्त्ररन्ध्रान् ॥</s-l></s-lg>
<s-lg>
<s-l>निर्घातोग्रैः कुञ्जलीनाञ् जिघांसुर् ज्यानिर्घोषैः क्षोभयाम् आस सिंहान् ।</s-l><s-l>नूनं तेषाम् अभ्यसूयापरो ऽभूद् वीर्योदग्रे राजशब्दे मृगेषु ॥</s-l></s-lg>
<s-lg>
<s-l>तान् हत्वा गजकुलबद्धतीव्रवैरान् काकुत्स्थः कुटिलनखाग्रलग्नमुक्तान् ।</s-l><s-l>आत्मानं रणकृतकर्मणां गजानाम् आनृण्यं गतम् इव मार्गणैर् अमंस्त ॥</s-l></s-lg>
<s-lg>
<s-l>तान् हत्वा गजकुलबद्धतीव्रवैरान् काकुत्स्थः कुटिलनखाग्रलग्नमुक्तान् ।</s-l><s-l>आत्मानं रणकृतकर्मणां गजानाम् आनृण्यं गतम् इव मार्गणैर् अमंस्त ॥</s-l></s-lg>
<s-lg>
<s-l>चमरान् परितः प्रवर्तिताश्वः क्वचिद् आकर्णविकृष्टभल्लवर्षी ।</s-l><s-l>नृपतीन् इव तान् वियोज्य सद्यः सितवालव्यजनैर् जगाम शान्तिम् ॥</s-l></s-lg>
<s-lg>
<s-l>अपि तुरगसमीपाद् उत्पतन्तं मयूरं न स रुचिरकलापं बाणलक्ष्यी चकार ।</s-l><s-l>सपदि गतमनस्कश् चित्रमाल्यानुकीर्णे रतिविगलितबन्धे केशपाशे प्रियायाः ॥</s-l></s-lg>
<s-lg>
<s-l>तस्य कर्कशविहार्संभवं स्वेदम् आननविलग्नजालकम् ।</s-l><s-l>आचचाम सतुषारशीकरो भिन्नपल्लवपुटो वनानिलः ॥</s-l></s-lg>
<s-lg>
<s-l>इति विस्मृतान्यकरणीयम् आत्मनः सचिवावलम्बितधुरं नराधिपम् ।</s-l><s-l>परिवृद्धरागम् अनुभन्धसेवया मृगया जहार चतुरेव कामिनी ॥</s-l></s-lg>
<s-lg>
<s-l>स ललितकुसुमप्रवालशय्यां ज्वलितमहौषधिदीपिकासनाथाम् ।</s-l><s-l>नरपतिर् अतिवाहयां बभूव क्वचिद् असमेतपरिच्छदस् त्रियामाम् ॥</s-l></s-lg>
<s-lg>
<s-l>उषसि स गजयूथकर्णतालैः पटुपटधवनिभिर् विनीतनिद्रः ।</s-l><s-l>अरमत मधुराणि तत्र शृण्वन् विहगविकूजितबन्दिमङ्गलानि ॥</s-l></s-lg>
<s-lg>
<s-l>अथ जातु रुरोर् गृहीतवर्त्मा विपिने पार्श्वचरैर् अलक्ष्यमाणः ।</s-l><s-l>श्रमफेनमुचा तपस्विगाढां तमसां प्राप नदीं तुरंगमेण ॥</s-l></s-lg>
<s-lg>
<s-l>कुम्भपूरणभवः पटुर् उच्चैर् उच्चचार नन्दो ऽम्भसि तस्याः ।</s-l><s-l>तत्र स द्विरदबृंहितशङ्की शब्दपातिनम् इषुं विससर्ज ॥</s-l></s-lg>
<s-lg>
<s-l>नृपतेः प्रतिषिद्धम् एव तत् कृतवान् पङ्क्तिरथो विलङ्घ्य यत् ।</s-l><s-l>अपथे पदम् अर्पयन्ति हि श्रुतवन्तो ऽपि रजोनिमीलिताः ॥</s-l></s-lg>
<s-lg>
<s-l>हा तातेति क्रन्दितम् आकर्ण्य विषण्णस् तस्यान्विष्यन् वेतसगूढं प्रभवं सः ।</s-l><s-l>शल्यप्रोतं प्रेक्ष्य सकुम्भं मुनिपुत्रं तापाद् अन्तःशल्य इवासीत् क्शितिपो ऽपि ॥</s-l></s-lg>
<s-lg>
<s-l>तेनावतीर्य तुरगात् प्रथितान्ग्वयेन पृष्टान्वयः स जलकुम्भनिषण्णदेहः ।</s-l><s-l>तस्मै द्विजेतरतपस्विसुतं स्खलद्भिर् आत्मानम् अक्षरपदैः कथयां बभूव ॥</s-l></s-lg>
<s-lg>
<s-l>तच्चोदितः च तम् अनुद्ध्रृतशल्यम् एव पित्रोः सकाशम् अवसन्नदृशोर् निनाय ।</s-l><s-l>ताभ्यां तथागतम् उपेत्य तम् एकपुत्रम् अज्ञानतः स्वचरितं नृपतिः शशंस ॥</s-l></s-lg>
<s-lg>
<s-l>तौ दंपती बहु विलप्य शिशोः प्रहर्त्रा शल्यं निखातम् उदहारयताम् उरस्तः ।</s-l><s-l>सो ऽभूत् परासुर् अथ भूमिपतिं शशाप हस्तार्पितैर् नयन्वारिभिर् एव वृद्धः ॥</s-l></s-lg>
<s-lg>
<s-l>दिष्टान्तम् आप्स्यति भवान् अपि पुत्रशोकाद् अन्ते वयस्य् अहम् इवेति तम् उक्तवन्तम् ।</s-l><s-l>आक्रान्तपूर्वम् इव मुक्तविषं भुजंगं प्रोवाच कोसलपतिः प्रथमापराद्धः ॥</s-l></s-lg>
<s-lg>
<s-l>शापो ऽप्य् अदृष्टतनयाननपद्मशोभे सानुग्रहो भगवता मयि पातितो ऽयम् ।</s-l><s-l>कृष्यां दहन्न् अपि खलु क्षितिम् इन्धनेद्धो बीजप्ररोहजननीं ज्वलनः करोति ॥</s-l></s-lg>
<s-lg>
<s-l>इत्थं गते गतघृणः किम् अयं विधत्तां वध्यस् तवेत्य् अभितिते वसुधाधिपेन ।</s-l><s-l>एधान् हुताशनवतः स मुनिर् ययाचे पुत्रं परासुम् अनुगन्तुमनाः सदारः ॥</s-l></s-lg>
<s-lg>
<s-l>प्रातानुगः सपदि शासनम् अस्य राजा संपाद्य पातकविलुप्तधृतिर् निवृत्तः ।</s-l><s-l>अन्तर्निविष्टपदम् आत्मविनाशहेतुं शापं दधज् ज्वलनम् और्वम् इवाम्बुराशिः ॥</s-l></s-lg>
<s-lg>
<s-l>तदर्थम् अर्थज्ञगते गतत्रपः किम् एष ते वध्यजनो ऽनुसिष्ठतु ।</s-l><s-l>स वह्निसंस्कारम् अयाचतात्मनः सदारसूनोर् विदधे च तन् नृपः ॥</s-l></s-lg>
<s-lg>
<s-l>समेयिवान् रघुवृषभः स्वसैनिकैः स्वमन्दिरं शिथिलधृतिर् निवर्तितः ।</s-l><s-l>मनोगतं गुरुं ऋषिशापम् उद्वहन् क्षयानलं जलधिर् इवान्तकास्पदम् ॥</s-l></s-lg>
<s-lg>
<s-l>पृथिवीं शासतस् तस्य पाकशासनतेजसः ।</s-l><s-l>किंचिदूनम् अनूनर्द्धेः शरदाम् अयुतं ययौ ॥</s-l></s-lg>
<s-lg>
<s-l>न चोपलेभे पूर्वेषाम् ऋणनिर्मोक्षसाधनम् ।</s-l><s-l>सुताभिधानं स ज्योतिः शरदाम् अयुतं ययौ ॥</s-l></s-lg>
<s-lg>
<s-l>मनोर् वंशश् चिरं तस्मिन्न् अनभिव्यक्तसंततिः ।</s-l><s-l>निमज्ज्य पुनर् उत्थास्यन् नदः शोण इवाभवत् ॥</s-l></s-lg>
<s-lg>
<s-l>अतिष्ठत् प्रत्ययापेक्षसंततिः स चिरं नृपः ।</s-l><s-l>प्राङ् मन्थाद् अनभिव्यक्तरत्नोत्पत्तिर् इवार्णवः ॥</s-l></s-lg>
<s-lg>
<s-l>ऋष्यशृङ्गादयस् तस्य सन्तः संतानकाङ्क्षिणः ।</s-l><s-l>आरेभिरे जितात्मानः पुत्रीयाम् इष्टिम् ऋत्विजः ॥</s-l></s-lg>
<s-lg>
<s-l>तस्मिन्न् अवसरे देवाः पौलस्त्योपप्लुता हरिम् ।</s-l><s-l>अभिजग्मुर् निदाघार्ताश् छायावृक्षम् इवाध्वगाः ॥</s-l></s-lg>
<s-lg>
<s-l>ते च प्रापुर् उदन्वतं बुबुधे चादिपूरुषः ।</s-l><s-l>अव्याक्षेपो भविष्यन्त्याः कार्यसिद्धेर् हि लक्षणम् ॥</s-l></s-lg>
<s-lg>
<s-l>भोगिभोगादनासीनं ददृशुस् तं दिवौकसः ।</s-l><s-l>तत्फणामण्डलोदर्चिर्मणिद्योतितविग्रहम् ॥</s-l></s-lg>
<s-lg>
<s-l>श्रियः पद्मनिषण्णायाः क्षौमान्तरितमेखले ।</s-l><s-l>अङ्के निक्षिप्तचरणम् आस्तीर्णकरपल्लवे ॥</s-l></s-lg>
<s-lg>
<s-l>प्रबुद्धपुण्डरीकाक्षं बालातपनिभांशुकम् ।</s-l><s-l>दिवसं शारदम् इव प्रारम्भसुखदर्शनम् ॥</s-l></s-lg>
<s-lg>
<s-l>प्रभानुलिप्तश्रीवत्सं लक्ष्मीविभ्रमदर्पणम् ।</s-l><s-l>कौत्सुभाख्यम् अपां सारं बिभ्राणं बृहतोरसा ॥</s-l></s-lg>
<s-lg>
<s-l>बाहुभिर् विटपाकारैर् दिव्याभरणभूषितैः ।</s-l><s-l>आविर्भूतम् अपां मध्ये पारिजातम् इवापरम् ॥</s-l></s-lg>
<s-lg>
<s-l>दैत्यस्त्रीगण्डलेखानां मदरागविलोपिभिः ।</s-l><s-l>हेतिभिश् चेतनावद्भिर् उदीरितजयस्वनम् ॥</s-l></s-lg>
<s-lg>
<s-l>मुक्तशेषविरोधेन कुलिशव्रणलक्ष्मणा ।</s-l><s-l>उपस्थितं प्राञ्जलिना विनीतेन गरुत्मता ॥</s-l></s-lg>
<s-lg>
<s-l>योगनिद्रान्तविशदैः पावनैर् अवलोकनैः ।</s-l><s-l>भृग्वादीन् अनुगृह्णन्तं सौख शायनिकान् ऋषीन् ॥</s-l></s-lg>
<s-lg>
<s-l>प्रणिपत्य सुरास् तस्मै शमयित्रे सुरद्विषाम् ।</s-l><s-l>अथैनं तुष्टुवुः स्तुत्यम् अवाङ्मनसगोचरम् ॥</s-l></s-lg>
<s-lg>
<s-l>नमो विश्वसृजे पूर्वं विश्वं तदनु बिभ्रते ।</s-l><s-l>अथ विश्वस्य संहर्त्रे तुभ्यं त्रेधास्थितात्मने ॥</s-l></s-lg>
<s-lg>
<s-l>रसान्तराण्य् एकरसं यथा दिव्यं पयो ऽश्नुते ।</s-l><s-l>देशे देशे गुणेष्व् एवम् अवस्थास् त्वम् अविक्रियः ॥</s-l></s-lg>
<s-lg>
<s-l>अमेयो मितलोकस् त्वम् अनर्थी प्रार्थनावहः ।</s-l><s-l>अजितो जिष्णुर् अत्यन्तम् अव्यक्तो व्यक्तकारणम् ॥</s-l></s-lg>
<s-lg>
<s-l>एकः कारणतस् तां ताम् अवस्थां प्रतिपद्यसे ।</s-l><s-l>नानात्वं रागसंयोगात् स्फटिकस्य्ऽएव ते स्मृतम् ॥</s-l></s-lg>
<s-lg>
<s-l>हृदयस्थम् अनासन्नम् अकामं त्वां तपस्विनम् ।</s-l><s-l>दयालुम् अनघस्पृष्टं पुराणम् अजरं विदुः ॥</s-l></s-lg>
<s-lg>
<s-l>सर्वज्ञस् त्वम् अविज्ञातः सर्वयोनिस् त्वम् आत्मभूः ।</s-l><s-l>सर्वप्रभुर् अनीशस् त्वम् एकस् त्वं सर्वरूपभाक् ॥</s-l></s-lg>
<s-lg>
<s-l>सप्तसामोपगीतं त्वां सप्तार्णवजलेशयम् ।</s-l><s-l>सप्तार्चिर्मुखम् आचख्युः सप्तलोकैकसंश्रयम् ॥</s-l></s-lg>
<s-lg>
<s-l>चतुर्वर्गफलं ज्ञानं कालावस्था चतुर्युगा ।</s-l><s-l>चतुर्वर्णमयो लोकस् त्वत्तः सर्वं चतुर्मुखात् ॥</s-l></s-lg>
<s-lg>
<s-l>अभ्यासनिगृहीतेन मनसा हृदयाश्रयम् ।</s-l><s-l>ज्योतिर्मयं विचिन्वन्ति योगिनस् त्वां विमुक्तये ॥</s-l></s-lg>
<s-lg>
<s-l>अजस्य गृह्णतो जन्म निरीहस्य हतद्विषः ।</s-l><s-l>स्वपतो जागरूकस्य याथात्म्यं वेद कस् तव ॥</s-l></s-lg>
<s-lg>
<s-l>शब्दादीन् विषयान् भोक्तुं चरितुं दुश्चरं तपः ।</s-l><s-l>पर्याप्तो ऽसि प्रजाः पातुम् औदासीन्येन वर्तितुम् ॥</s-l></s-lg>
<s-lg>
<s-l>बहुधाप्य् आगमैर् भिन्नाः पन्थानः सिद्धिहेतवः ।</s-l><s-l>त्वय्य् एव निपतन्त्य् ओघा जाह्नवीया इवार्णवे ॥</s-l></s-lg>
<s-lg>
<s-l>त्वय्य् आवेशितचित्तानां त्वत्समर्पितकर्मणाम् ।</s-l><s-l>गतिस् त्वं वीतरागाणाम् अभूयःसंनिवृत्तये ॥</s-l></s-lg>
<s-lg>
<s-l>प्रत्यक्षो ऽप्य् अपरिच्छेद्यो मह्यादिर् महिमा तव ।</s-l><s-l>आप्तवागनुमानाभ्यां साध्यं त्वां प्रति का कथा ॥</s-l></s-lg>
<s-lg>
<s-l>केवलं स्मरणेनैव पुनासि पुरुषं यतः ।</s-l><s-l>अनेन वृत्तयः शेषा निवेदितफलास् त्वयि ॥</s-l></s-lg>
<s-lg>
<s-l>उदधेर् इव रत्नानि तेजांसीव विवस्वतः ।</s-l><s-l>स्तुतिभ्यो व्यतिरिच्यन्ते दूरेण चरितानि ते ॥</s-l></s-lg>
<s-lg>
<s-l>अनवाप्तम् अवाप्तव्यं न ते किंचन विद्यते ।</s-l><s-l>लोकानुग्रह एवैको हेतुस् ते जन्मकरमणोः ॥</s-l></s-lg>
<s-lg>
<s-l>महिमानं यद् उत्कीर्त्य तव संह्रियते वचः ।</s-l><s-l>श्रमेण तद् अशक्त्या वा न गुणानाम् इयत्तया ॥</s-l></s-lg>
<s-lg>
<s-l>इति प्रसादयाम् आसुस् तव संह्रियते वचः ।</s-l><s-l>भूतार्थव्याहृतिः सा हि न स्तुतिः परमेष्ठिनः ॥</s-l></s-lg>
<s-lg>
<s-l>तस्मै कुशलसंप्रश्नव्यञ्जितप्रीतये सुराः ।</s-l><s-l>भयम् अप्रलयोद्वेलाद् आचख्युर् नैरृतोदधेः ॥</s-l></s-lg>
<s-lg>
<s-l>अथ वेलासमासन्नशैलरन्ध्रानुनादिना ।</s-l><s-l>स्वरेणोवाच भगवान् परिभूतार्णवध्वनिः ॥</s-l></s-lg>
<s-lg>
<s-l>पुराणस्य कवेस् तस्य वर्णस्थानसमीरिता ।</s-l><s-l>बभूव कृतसंस्कारा चरितार्थैव भारती ॥</s-l></s-lg>
<s-lg>
<s-l>बभौ स दशनज्योत्स्ना सा विभोर् वदनोद्गता ।</s-l><s-l>निर्यातशेषा चरणाद् गङ्गेवोर्ध्वप्रवर्तिनी ॥</s-l></s-lg>
<s-lg>
<s-l>जाने वो रक्षसाक्रान्ताव् अनुभावपराक्रमौ ।</s-l><s-l>अङ्गिनां तमसेवोभौ गुणौ प्रथ्ममध्यमौ ॥</s-l></s-lg>
<s-lg>
<s-l>विदितं तप्यमानं च तेन मे भुवन्त्रयम् ।</s-l><s-l>अकामोपनतेनेव साधोर् हृदयम् एनसा ॥</s-l></s-lg>
<s-lg>
<s-l>कार्येषु चैककार्यत्वाद् अभ्यर्थ्यो ऽस्मि न वज्रिणा ।</s-l><s-l>स्वयम् एव हि वातो ऽग्नेः सारथ्यं प्रतिपद्यते ॥</s-l></s-lg>
<s-lg>
<s-l>स्वासिधारापरिहृतः कामं चक्रस्य तेन मे ।</s-l><s-l>स्थापितो दशमो मूर्धा लव्यांश इव रक्षसा ॥</s-l></s-lg>
<s-lg>
<s-l>स्रष्टुर् वरातिसर्गात् तु मया तस्य दुरात्मनः ।</s-l><s-l>अत्यारूढं रिपोः सोढं चन्दनेव भोगिनः ॥</s-l></s-lg>
<s-lg>
<s-l>धातारं तपसा प्रीतं ययाचे स हि राक्षसः ।</s-l><s-l>दैवात् सर्गाद् अवध्यत्वं मर्त्येष्व् आस्थापराङ्मुखः ॥</s-l></s-lg>
<s-lg>
<s-l>सो ऽहं दाशरथिर् भूत्वा रणभूमेर् बलिक्षमम् ।</s-l><s-l>करिष्यामि शरैस् तीक्ष्णैस् तच्छिरःकमलोच्चयम् ॥</s-l></s-lg>
<s-lg>
<s-l>अचिराद् वज्वभिर् भागं कल्पितं विधिवत् पुनः ।</s-l><s-l>मायाविभिर् अनालीढम् आदास्यध्वे मिशाचरैः ॥</s-l></s-lg>
<s-lg>
<s-l>वैमानिकाः पुण्यकृतस् त्यजन्तु मरुतां पथि ।</s-l><s-l>पुष्पकालोकसंक्षोभं मेघावरणतत्पराः ॥</s-l></s-lg>
<s-lg>
<s-l>मोष्यध्वे स्वर्गबन्दीनां वेणीबन्धान् अदूषितान् ।</s-l><s-l>शापयन्त्रितपौलस्त्यबलात्कारकचग्रहैः ॥</s-l></s-lg>
<s-lg>
<s-l>रावणावग्रहक्लान्तम् इति वागमृतेन सः ।</s-l><s-l>अभिवृष्य मरुत्सस्यं कृष्णमेघस् तिरोदधे ॥</s-l></s-lg>
<s-lg>
<s-l>पुरुहूतप्रभृतयः सुरकार्योद्यतं सुराः ।</s-l><s-l>अंशैर् अनुययुर् विष्णुं पुष्पैर् वायुम् इव द्रुमाः ॥</s-l></s-lg>
<s-lg>
<s-l>अथ तस्य विशांपत्युर् अन्ते काम्यस्य कर्मणः ।</s-l><s-l>पुरुषः प्रबभूवाग्नेर् विस्मयेन सहर्त्विजाम् ॥</s-l></s-lg>
<s-lg>
<s-l>हेमपात्रगतं दोर्भ्याम् आदधानः पयश्चरुम् ।</s-l><s-l>अनुप्रवेशाद् आद्यस्य पुंसस् तेनापि दुर्वहम् ॥</s-l></s-lg>
<s-lg>
<s-l>प्राजापत्योपनीतं तद् (?) अन्नं प्रत्यग्रहीन् नृपः ।</s-l><s-l>वृषेव पयसां सारम् आविष्कृतम् उदन्वता ॥</s-l></s-lg>
<s-lg>
<s-l>अनेन कथिता राज्ञो गुणास् तस्यान्यदुर्लभाः ।</s-l><s-l>प्रसूतिं चकमे तस्मिंस् त्रैलोक्यप्रभवो ऽपि यत् ॥</s-l></s-lg>
<s-lg>
<s-l>स तेजो वैश्नवं पत्न्योर् विभेजे चरुसंज्ञितम् ।</s-l><s-l>द्यावापृथिव्योः प्रत्यग्रम् अहर्पतिर् इवातपम् ॥</s-l></s-lg>
<s-lg>
<s-l>अर्चिता तस्य कौसल्या प्रिया केकयवंशजा ।</s-l><s-l>अतः संभावितां ताभ्यां सुमित्राम् ऐच्छद् ईश्वरः ॥</s-l></s-lg>
<s-lg>
<s-l>ते बहुज्ञस्य चित्तज्ञे पत्न्यौ पत्युर् महीषितः ।</s-l><s-l>चरोर् अर्धार्धभागाभ्यां ताम् अयोजयताम् उभे ॥</s-l></s-lg>
<s-lg>
<s-l>सापि प्रणयवत्य् आसीत् सपत्न्योर् उभयोर् अपि ।</s-l><s-l>भ्रमरी वारणस्येव मदनिस्यन्दलेखयोः ॥</s-l></s-lg>
<s-lg>
<s-l>ताभिर् गर्भः प्रजाभूत्यै दध्रे देवांशसम्भवः ।</s-l><s-l>सौरीभिर् इव नाडीभिर् अमृताख्याभिर् अम्मयः ॥</s-l></s-lg>
<s-lg>
<s-l>समम् आपन्नसत्त्वास् ता रेजुर् आपाण्डुरत्विषः ।</s-l><s-l>अन्तर्गतफलारम्भाः सस्यानाम् इव संपदः ॥</s-l></s-lg>
<s-lg>
<s-l>गुप्तं ददृशुर् आत्मानं सर्वाः स्वप्नेषु वामनैः ।</s-l><s-l>जलजासिगदाशार्ङ्गचक्रलाञ्छितमूर्तिभिः ॥</s-l></s-lg>
<s-lg>
<s-l>हेमपक्षप्रभाजालं गगने च वितन्वता ।</s-l><s-l>उह्यन्ते स्म सुपर्णेन वेगाकृष्टपयोमुचा ॥</s-l></s-lg>
<s-lg>
<s-l>बिभ्रत्या कौस्तुभं न्यासं स्तनान्तरविलम्बिनम् ।</s-l><s-l>पर्युपास्यन्त लक्ष्म्या च पद्मव्यजनहस्तया ॥</s-l></s-lg>
<s-lg>
<s-l>कृताभिषेकैर् दिव्यायां त्रिस्रोतसि च सप्तभिः ।</s-l><s-l>ब्रह्म र्षिभिः परं ब्रह्म गृणध्बिर् उपतस्थिरे ॥</s-l></s-lg>
<s-lg>
<s-l>ताभ्यस् तथाविधान् स्वप्नाञ् छ्रुत्वा प्रीतो हि पार्थिवः ।</s-l><s-l>मेने परार्ध्यम् आत्मानं गुरुत्वेन जग्द्गुरोः ॥</s-l></s-lg>
<s-lg>
<s-l>विभक्तात्मा विभुस् तासाम् एकः कुषिष्व् अनेकधा ।</s-l><s-l>उवास प्रतिमाचन्द्रः प्रसन्नानाम् अपाम् इव ॥</s-l></s-lg>
<s-lg>
<s-l>अथाग्रमहिषी राज्ञः प्रसूतिसमये सती ।</s-l><s-l>पुत्रं तमोऽपहं लेभे नक्तं ज्योतिर् इवौषधिः ॥</s-l></s-lg>
<s-lg>
<s-l>राम इत्य् अभिरामेण तेनाप्रतिम तेजसा ।</s-l><s-l>नामधेयं गुरुश् चक्रे जगत्प्रथममङ्गलम् ॥</s-l></s-lg>
<s-lg>
<s-l>रघुवंशप्रदीपेन तेनाप्रतिम तेजसा ।</s-l><s-l>रक्षागृहगता दीपाः प्रत्यादिष्ट इवाभवन् ॥</s-l></s-lg>
<s-lg>
<s-l>शय्यागतेन रामेण माता शातोदरी बभौ ।</s-l><s-l>सैकताम्भोजबलिना जाह्नवीव शरत्कृशा ॥</s-l></s-lg>
<s-lg>
<s-l>कैकेय्यास् तनयो जज्ञे भरतो नाम शीलवान् ।</s-l><s-l>जनयित्रीम् अलंचक्रे यः प्रश्रय इव श्रियम् ॥</s-l></s-lg>
<s-lg>
<s-l>सुतौ लक्ष्मणशत्रुघ्नौ सुमित्रा सुषुवे यमौ ।</s-l><s-l>सम्यगागमिता विद्या प्रबोधविनयाव् इव ॥</s-l></s-lg>
<s-lg>
<s-l>निर्दोषम् अभवत् सर्वम् आविष्कृतगुणं जगत् ।</s-l><s-l>अन्वगाद् इव हि स्वर्गो गां गतं पुरुषोत्तमम् ॥</s-l></s-lg>
<s-lg>
<s-l>तस्योदये चतुर्मूर्तेः पौलस्त्यचकितेश्वराः ।</s-l><s-l>विरजस्कैर् नभस्वद्भिर् दिश उच्छ्वसिता इव ॥</s-l></s-lg>
<s-lg>
<s-l>कृशानुर् अपधूमत्वात् प्रसन्नत्वात् प्रभाकरः ।</s-l><s-l>रक्षिविप्रकृताव् आस्ताम् अपविद्धशुचाव् इव ॥</s-l></s-lg>
<s-lg>
<s-l>दशाननकिरीटेभ्यस् तत्क्षणं राक्षसश्रियः ।</s-l><s-l>मणिव्याजेन पर्यस्ताः पृथिव्याम् अश्रुबिन्दवः ॥</s-l></s-lg>
<s-lg>
<s-l>पुत्रजन्मप्रवेश्यानां तूर्याणाम् तस्य पुत्रिणः ।</s-l><s-l>आरम्भं प्रथमं चक्रुर् देवधुन्दुभयो दिवि ॥</s-l></s-lg>
<s-lg>
<s-l>संतानकमयी वृष्टिर् भवने चास्य पेतुषी ।</s-l><s-l>समङ्गलोपचाराणां सैवादिरचनाभवत् ॥</s-l></s-lg>
<s-lg>
<s-l>कुमाराः कृतसंस्कारास् ते धात्रिस्तन्य पायिनः ।</s-l><s-l>आनन्देनाग्रजेनेव समं ववृधिरे पितुः ॥</s-l></s-lg>
<s-lg>
<s-l>स्वाभाविकं विनीतत्वं तेषं विनयकर्मणा ।</s-l><s-l>मुमूर्छ सहजं तेजो हविषेव हविर्भुजाम् ॥</s-l></s-lg>
<s-lg>
<s-l>परस्पराविरुद्धास् ते तद् रघोर् अनघं कुलम् ।</s-l><s-l>अलम् उद्द्योतयाम् आसुर् देवारण्यम् इवर्तवः ॥</s-l></s-lg>
<s-lg>
<s-l>समाने ऽपि हि सौभ्रात्रे यथोभौ रामलक्ष्मणौ ।</s-l><s-l>तथा भरतशत्रुघ्नौ प्रीत्या द्वन्द्वं बभूवतुः ॥</s-l></s-lg>
<s-lg>
<s-l>तेषां द्वयोर् द्वयोर् ऐक्यं बिभिदे न कदाचन ।</s-l><s-l>यथा वायुविभावस्वोर् यथा चन्द्रसमुद्रयोः ॥</s-l></s-lg>
<s-lg>
<s-l>ते प्रजानां प्रजानाथास् तेजसा प्रश्रयेण च ।</s-l><s-l>मनो जह्रुर् निदाघान्ते श्यामाभ्रा दिवसा इव ॥</s-l></s-lg>
<s-lg>
<s-l>स चतुर्धा बभौ व्यस्तः प्रसवः पृथिवीपतेः ।</s-l><s-l>धर्मार्थकाममोक्षाणाम् अवतार इवाङ्गभाक् ॥</s-l></s-lg>
<s-lg>
<s-l>गुणैर् आराधयाम् आसुस् ते गुरुं गुरुवत्सलाः ।</s-l><s-l>तम् एव चतुर्नतेशं रत्नैर् इव महार्णवाः ॥</s-l></s-lg>
<s-lg>
<s-l>सुरगज इव दन्तैर् भग्नदैत्यासिधारैर् नय इव पणबन्धव्यक्तयोगैर् उपायैः ।</s-l><s-l>हरिर् इव युगदीर्घैर् दोर्भिर् अंषैस् तदीयैः पतिर् अवनिपतीनां तैश् चकाशे ॥</s-l></s-lg>
<s-lg>
<s-l>कौशिकेन स किल क्षितीश्वरो रामम् अध्वरविघातशान्तये ।</s-l><s-l>काकपक्षधरम् एत्य याचितस् तेजसां हि न वयः समीक्ष्यते ॥</s-l></s-lg>
<s-lg>
<s-l>कृच्छ्रलब्धम् अपि लब्धवर्णभाक् तं दिदेश मुनये सलक्ष्मणम् ।</s-l><s-l>अप्य् असुप्रणयिनां रघोः कुले न व्यहन्यत कदाचिद् अर्थिता ॥</s-l></s-lg>
<s-lg>
<s-l>यावद् आदिशति पार्थिवस् तयोर् निर्गमाय पुरमार्गसत्क्रियाम् ।</s-l><s-l>तावद् आशु विदधे मरुत्सखैः सा सपुष्पजलवर्षिभिर् घनैः ॥</s-l></s-lg>
<s-lg>
<s-l>तौ निदेशकरणोद्यतौ पितुर् धन्विनौ चरणयोर् निपेततुः ।</s-l><s-l>भूपतेर् अपि तयोः प्रवत्स्यतोर् नम्रयोर् उपरि बाष्पबिन्दवः ॥</s-l></s-lg>
<s-lg>
<s-l>तौ पितुर् नयनजेन वारिणा किंचिदुक्षितशिखण्डकाव् उभौ ।</s-l><s-l>धन्विनौ तम् ऋषिम् अन्वगच्छतां पौरदृष्टिकृतमार्गतोरणौ ॥</s-l></s-lg>
<s-lg>
<s-l>लक्ष्मणानुचरम् एव राघवं नेतुम् ऐच्छद् ऋषिर् इत्य् असौ नृपः ।</s-l><s-l>आशिषं प्रयुयुजे न वाहिनीं सा हि रक्षणविधौ तयोः क्षमा ॥</s-l></s-lg>
<s-lg>
<s-l>रेजतुश् च सुतरां महौजसः कौशिकस्य पदवीम् अनुद्रुतौ ।</s-l><s-l>उत्तरां प्रति दिशं विवस्वतः प्रस्थितस्य मधुमाधवाव् इव ॥</s-l></s-lg>
<s-lg>
<s-l>मातृवर्गचरणस्पृषौ मुनेस् तौ प्रपद्य पदवीं महौजसः ।</s-l><s-l>रेजतुर् गतिवशात् प्रवर्तिनौ भास्करस्य मधुमाधवाव् इव ॥</s-l></s-lg>
<s-lg>
<s-l>वीचिलोलभुजयोस् तयोर् गतं शैशवाच् चपलम् अप्य् अशोभत ।</s-l><s-l>तोयदागम इवोद्ध्यभिद्ययोर् नामधेयसदृशं विचेष्टितम् ॥</s-l></s-lg>
<s-lg>
<s-l>तौ बलातिबलयोः प्रभावतो विद्ययोः पथि मुनिप्रदिष्टयोः ।</s-l><s-l>मम्लतुर् न मणिकुट्टिमोचितौ मातृपार्श्वपरिवर्तिनाव् इव ॥</s-l></s-lg>
<s-lg>
<s-l>पूर्ववृत्तकथितैः पुराविदः सानुजः पितृसखस्य राघवः ।</s-l><s-l>उह्यमान इव वाहनोचितः पादचारम् अपि न व्यभावयत् ॥</s-l></s-lg>
<s-lg>
<s-l>तौ सरांसि रसवद्भिर् अम्बुभिः कूजितैः श्रुतिसुखैः पतत्रिणः ।</s-l><s-l>वायवः सुरभिपुष्परेणुभिश् छायया च जलदाः सिषेविरे ॥</s-l></s-lg>
<s-lg>
<s-l>नाम्भसां कमलशोभिनां तथा शाखिनां न च परिश्रमच्छिदाम् ।</s-l><s-l>दर्शनेन लघुना यथा तयोः प्रीतिम् आपुर् उभयोस् तपस्विनः ॥</s-l></s-lg>
<s-lg>
<s-l>स्थाणुदग्धवपुषस् तपोवनं प्राप्य दाशरथिर् आत्तकार्मुकः ।</s-l><s-l>विग्रहेण मदनस्य चारुणा सो ऽभवत् प्रतिनिधिर् न कर्मणा ॥</s-l></s-lg>
<s-lg>
<s-l>तौ सुकेतुसुतया खिलीकृते कौशिकाद् विदितशापया पथि ।</s-l><s-l>निन्यतुः स्थलनिवेशितातटनी लीलयैव धनुषी अधिज्यताम् ॥</s-l></s-lg>
<s-lg>
<s-l>ज्यानिनिआदम् अथ गृह्णती तयोः प्रादुरास बहूलक्षपा छविः ।</s-l><s-l>ताडका चलकपालकुण्डला कालिकेव निबिडा बलाकिनी ॥</s-l></s-lg>
<s-lg>
<s-l>तीव्रवेगधुतमार्गवृक्षया प्रेतचीवरवसा स्वनोग्रया ।</s-l><s-l>अभ्यभावि भरताग्रजस् तया वात्ययेव पितृकाननोत्थया ॥</s-l></s-lg>
<s-lg>
<s-l>उद्यतैकभुजयष्टिम् आयतीं श्रोणिलम्बिपुरुषान्त्रमेखलाम् ।</s-l><s-l>तां विलोक्य वनितावधे घृणां पत्त्रिणा सह मुमोच राघवः ॥</s-l></s-lg>
<s-lg>
<s-l>यच् चकार विवरं शिलाघने ताडकोरसि स रामसायकः ।</s-l><s-l>अप्रविष्टविषयस्य रक्षसां द्वारताम् अगमद् अन्तकस्य तत् ॥</s-l></s-lg>
<s-lg>
<s-l>बाणभिन्नहृदया निपेतुषी सा स्वकानभुवं न केवलाम् ।</s-l><s-l>विष्टपत्रयपराजयस्थिरां रावणश्रियम् अपि व्यकम्पयत् ॥</s-l></s-lg>
<s-lg>
<s-l>राममन्मथशरेण ताडिता दुःसहेन दृदये निशाचरी ।</s-l><s-l>गन्धवद्रुधिरचन्दनोक्षिता जीवितेशवसतिं जगाम सा ॥</s-l></s-lg>
<s-lg>
<s-l>नैरृतघ्नम् अथ मन्त्रवन् मुनेः प्रापद् अस्त्रम् अवदानतोषितात् ।</s-l><s-l>ज्योतिर् इन्धनैपाति भास्करात् सूर्यकान्त इव ताडकान्तकः ॥</s-l></s-lg>
<s-lg>
<s-l>वामनाश्रमपदं ततः परं पावनं श्रुअम् ऋषेर् उपेयिवान् ।</s-l><s-l>उन्मनाः प्रथमजन्मचेष्टितान्य् अस्मरन्न् अपि बभूव राघवः ॥</s-l></s-lg>
<s-lg>
<s-l>आससाद मुनिर् आत्मनस् ततः शिष्यवर्गपरिकल्पितार्हणम् ।</s-l><s-l>बद्धपल्लवपुटाञ्जलिद्रुमं दर्शनोन्मुख मृगं तपोवनम् ॥</s-l></s-lg>
<s-lg>
<s-l>तत्र दीक्षितम् ऋषिं रकषतुर् विघ्नतो दशरथात्मजौ शरैः ।</s-l><s-l>लोकम् अन्धतमसात् क्रमोदितौ रशामिभिः शशिदिवाकराव् इव ॥</s-l></s-lg>
<s-lg>
<s-l>वीक्ष्य वेदिम् अथ रक्तबिन्दुभिर् बन्धुजीवपृथुभिः प्रदूषिताम् ।</s-l><s-l>संभ्रमो ऽभवद् अपोढकर्मणाम् ऋत्विजां च्युतविकङ्कतस्रुचाम् ॥</s-l></s-lg>
<s-lg>
<s-l>उन्मुखः सपदि लक्ष्मणाग्रजो बाणम् आश्रयमुखात् समुद्धरन् ।</s-l><s-l>रक्षसां बलम् अपश्यद् अम्बरे गृध्रपक्षपवनेरितध्वजम् ॥</s-l></s-lg>
<s-lg>
<s-l>तत्र याव् अधिपती मखद्विषां तौ शरव्यम् अकरोत् स नेतरान् ।</s-l><s-l>किं महोरगविसर्पिविक्रमो राजिलेषु गरुडः प्रवर्तते ॥</s-l></s-lg>
<s-lg>
<s-l>सो ऽस्त्रम् उग्रजवम् अस्त्रकोविदः संदधे धनुषि वायुदैवतम् ।</s-l><s-l>तेन शैलगुरुम् अप्य् अपातयत् पाण्डुपत्त्रम् इव ताडकासुतम् ॥</s-l></s-lg>
<s-lg>
<s-l>यः सुबाहुर् इति राक्षसो ऽपरस् तत्र तत्र विससर्प मायया ।</s-l><s-l>तं क्षुरप्रशकलीकृताम् कृती पत्त्रिणां व्यभजद् आश्रमाद् बहिः ॥</s-l></s-lg>
<s-lg>
<s-l>इत्य् अपास्तमखविघ्नयोस् तयोः सांयुगीनम् अभिनन्द्य विक्रमम् ।</s-l><s-l>ऋत्विजः कुलपतेर् यथाक्रमं वाग्यतस्य निरवर्तयन् क्रियाः ॥</s-l></s-lg>
<s-lg>
<s-l>तौ प्रणामचलकाकपक्षकौ भ्रातराव् अभृथाप्लुतो मुनिः ।</s-l><s-l>आशिषाम् अनुपदं समस्पृशद् दर्भपाटिततलेन पाणिना ॥</s-l></s-lg>
<s-lg>
<s-l>तं न्यमन्त्रयत संभृतक्रतुर् मैथिलः स मिघिलां व्रजन् वशी ।</s-l><s-l>राघवाव् अपि निनाय बिभ्रतौ तद्धनुःश्रवणजं कुतूहलम् ॥</s-l></s-lg>
<s-lg>
<s-l>तैः शिवेषु वसतिर् गताध्वभिः सायम् आश्रमतरुष्व् अगृह्यत ।</s-l><s-l>येषु दीर्घतपसः परिग्रहो वासवक्षणकलत्रतां ययौ ॥</s-l></s-lg>
<s-lg>
<s-l>प्रत्यपद्यत चिराय यत् पुनश् चारु गौतमवधूः शिलामयी ।</s-l><s-l>स्वं वपुः स किल किलिबिषच्छिदां रामपादरजसाम् अनुग्रहः ॥</s-l></s-lg>
<s-lg>
<s-l>राघवान्वितम् उपस्थितं मुनिं तं निशम्य जनको जनेश्वरः ।</s-l><s-l>अर्थकामसहितं सपर्यया देहबद्धम् इव धर्मम् अभ्यगात् ॥</s-l></s-lg>
<s-lg>
<s-l>तौ विदेहनगरीनिवासिनां गां गताव् इव दिवः पुनर्वसू ।</s-l><s-l>मन्यते स्म पिबतां विलोचनैः पक्ष्मपातम् अपि वञ्चनां मनः ॥</s-l></s-lg>
<s-lg>
<s-l>यूपवत्य् अवसिते किर्याविधौ कालवित् कुशिकवंशवर्धनः ।</s-l><s-l>रामम् इष्वसनदर्शनोत्सुकं मैथिलाय कथयां ब्वभूव सः ॥</s-l></s-lg>
<s-lg>
<s-l>तस्य वीक्ष्य ललितं वपुः शिशोः पार्थिवः प्रथितवंशजन्मनः ।</s-l><s-l>स्वं विचिन्त्य च धनुर् दुरानमं पीडितो दुहिट्शुल्कसंस्थया ॥</s-l></s-lg>
<s-lg>
<s-l>अब्रवीच् च भगवन् मतङ्गजैर् यद् बृहद्भिर् अपि कर्म दुष्करम् ।</s-l><s-l>तत्र नाहम् अनुमन्तुम् उत्सहे मोघवृत्ति कलभस्य चेष्टितम् ॥</s-l></s-lg>
<s-lg>
<s-l>ह्रेपिता हि बहवो नरेश्वरास् तेन तात धनुषा धनुर्भृतः ।</s-l><s-l>ज्यानिघातकठिनत्वचो भुजान् स्वान् विधूय धिग् इति प्रतस्थिरे ॥</s-l></s-lg>
<s-lg>
<s-l>प्रत्युवाच तम् ऋषिर् निशम्यतां सारतो ऽयम् अथ वा कृतं गिरा ।</s-l><s-l>चाप एव भवतो भविष्यति व्यक्तशक्तिर् अशनिर् गिराव् इव ॥</s-l></s-lg>
<s-lg>
<s-l>एवम् आप्तवचनात् स पौरुषं काकपक्षकधरे ऽपि राघवे ।</s-l><s-l>श्रद्दधे त्रिदशगोपमात्रके दाहशक्तिम् इव कृष्णवर्त्मनि ॥</s-l></s-lg>
<s-lg>
<s-l>व्यादिदेश गणः सपार्श्वगान् कर्मुकाभरणाय मैथिलः ।</s-l><s-l>तैजसय धनुषः प्रवृत्तये तोयदान् इव सहस्रलोचनः ॥</s-l></s-lg>
<s-lg>
<s-l>तत् प्रसुप्तभुजगेन्द्रभीषणं वीक्ष्य दाशरथिर् आददे धनुः ।</s-l><s-l>विद्रुतक्रतुमृगानौसारिणं येन बाणम् असृजद् वृषध्वजः ॥</s-l></s-lg>
<s-lg>
<s-l>आततज्यम् अकरोत् स संसदा विस्मयस्तिमितनेत्रम् ईक्षितः ।</s-l><s-l>शैलसारम् अपि नातियत्नतः पुष्पचापम् इव पेशलं स्मरः ॥</s-l></s-lg>
<s-lg>
<s-l>भज्यमानम् अतिमात्रकर्षणात् तेन वज्रपरुषस्वनं धनुः ।</s-l><s-l>भार्गवाय दृढमन्यवे पुनः क्षत्रम् उद्यतम् इति न्यवेदयत् ॥</s-l></s-lg>
<s-lg>
<s-l>दृष्टसारम् अथ रुद्रकार्मुके वीर्यशुल्कम् अभिनन्द्य मैथिलः ।</s-l><s-l>राघवाय तनयाम् अयोनिजां रूपिणीं श्रियम् इव न्यवेदयत् ॥</s-l></s-lg>
<s-lg>
<s-l>मैथिलः सपदि सत्यसंगरो राघवाय तनयाम् अयोनिजां ।</s-l><s-l>संनिधौ द्युतिमतस् तपोनिधेर् अग्निसाक्षिक इवातिसृष्टवान् ॥</s-l></s-lg>
<s-lg>
<s-l>प्राहिणोच् च महितं महाद्युतिः कोसलाधिपतये पुरोधसम् ।</s-l><s-l>भृत्यभावि दुहितुः परिग्रहाद् दिश्यतां कुलम् इदं निमेर् इति ॥</s-l></s-lg>
<s-lg>
<s-l>उत्सुकश् च सुतदारकर्मणा सो ऽभवद् गुरुर् उपागतश् च तम् ।</s-l><s-l>गौतमस्य तनयो ऽनुकूलवाक् प्रार्थितं हि सुकृताम् अकालहृत् ॥</s-l></s-lg>
<s-lg>
<s-l>अन्वियेष सदृशीं स च स्नुषां प्राप चैनम् अनुकूलवाग् द्विजः ।</s-l><s-l>सद्य एव सुकृतां हि पच्यते कल्पवृक्षफल धर्मि काङ्क्षितम् ॥</s-l></s-lg>
<s-lg>
<s-l>तस्य कल्पितपुरस्क्रियाविधेः शुश्रुवान् वचनम् अग्रजन्मनः ।</s-l><s-l>उच्चचाल वलभितसखो वशी सैन्यरेणुमुषितार्कदीधितिः ॥</s-l></s-lg>
<s-lg>
<s-l>आससाद मिथिलां स वेष्टयन् पिडितोपवनपादपां बलैः ।</s-l><s-l>प्रीतिरोधम् असहिष्ट सा पुरी स्त्रीव कान्तपरिभोगम् आयतम् ॥</s-l></s-lg>
<s-lg>
<s-l>तौ समेत्य समयस्थिताव् उभौ भूपती वरुणवासवोपमौ ।</s-l><s-l>कन्यकातनयकौतुकक्रियां स्वप्रभावसदृशीं वितेनतुः ॥</s-l></s-lg>
<s-lg>
<s-l>पार्थिवीम् उदवहद् रघूद्वहो लक्ष्मणस् तदनुजाम् अथोर्मिलाम् ।</s-l><s-l>यौ तयोर् अवरजौ वरौजसौ तौ कुशध्वजसुते सुमध्यमे ॥</s-l></s-lg>
<s-lg>
<s-l>ते चतुर्थसहितास् त्रयो बभुः सूनवो नववधूपरिग्रहाः ।</s-l><s-l>सामदानविधिभेदविग्रहाः सिद्धिमन्त इव तस्य भूपतेः ॥</s-l></s-lg>
<s-lg>
<s-l>ता नराधिपसुता नृपात्मजैस् ते च ताभिर् अगमन् कृतार्थताम् ।</s-l><s-l>सो ऽभवद् वरवधूसमागमः प्रत्ययप्रकृतियोग्संनिभः ॥</s-l></s-lg>
<s-lg>
<s-l>एवम् आत्तरतिर् आत्मसंभवांस् तान् निवेश्य चतुरो ऽपि तत्र सः ।</s-l><s-l>अध्वसु त्रिषु विसृष्टमैथिलः स्वां पुरीं दशरथो न्यवर्तत ॥</s-l></s-lg>
<s-lg>
<s-l>तस्य जातु मरुतः प्रतीपगा वर्त्मसु धव्जतरुप्रमाथिनः ।</s-l><s-l>चिक्लिशुर् भृशतया वरूथिनीम् उत्तटा इव नदीरयाः स्थलीम् ॥</s-l></s-lg>
<s-lg>
<s-l>लक्ष्यते स्म तदनन्तरं रविर् बद्धभीमपैर्वेषमण्डलः ।</s-l><s-l>वैनतेयशमितस्य भोगिनो भोगवेष्टित इव च्युतो मणिः ॥</s-l></s-lg>
<s-lg>
<s-l>श्येनपक्षपरिधूसरालकाः सांध्यमेघरुधिरार्द्रवाससः ।</s-l><s-l>अङ्गना इव रजस्वला दिशो नो बभूवुर् अवलोकनक्षमाः ॥</s-l></s-lg>
<s-lg>
<s-l>भास्करश् च दिशम् अध्युवास यां तां श्रिताः प्रतिभयं ववाशिरे ।</s-l><s-l>क्षत्रशोणितपितृक्रियोचितं चोदयन्त्य इव भार्गवं शिवाः ॥</s-l></s-lg>
<s-lg>
<s-l>तत् प्रतीपपवनादि वैकृतं प्रेक्ष्य शान्तिम् अधिकृत्य कृत्यवित् ।</s-l><s-l>अन्वयुङ्क्त गुरुम् ईश्वरः क्षितेः स्वन्तम् इत्य् अलघयत् स तद्व्यथाम् ॥</s-l></s-lg>
<s-lg>
<s-l>तेजसः सपदि राशिर् उत्थितः प्रादुरास किल वाहिनीमुखे ।</s-l><s-l>यः प्रमृज्य नयनानि सैनिकैर् लक्षणीयपुरुषाकृतिश् चिरात् ॥</s-l></s-lg>
<s-lg>
<s-l>पित्र्यम् अंशम् उपवीतलक्षणं मातृकं च धनुर् ऊर्जितं दधत् ।</s-l><s-l>यः ससोम इव घर्मदीधितिः सद्विजिह्व इव चन्दनद्रुमः ॥</s-l></s-lg>
<s-lg>
<s-l>येन रोषपरुषात्मनः पितुः शासने स्थिभिदो ऽपि तस्थुषा ।</s-l><s-l>वेपमानजननीशिरश्छिदा प्राग् अजीयत घृणा ततो मही ॥</s-l></s-lg>
<s-lg>
<s-l>अक्षभीजवलयेन निबभौ दक्षिणश्रवणसंस्थितेन यः ।</s-l><s-l>क्षत्रियान्तकरणैकविंशतेर् व्याजपूर्वगणनाम् इवोद्वहन् ॥</s-l></s-lg>
<s-lg>
<s-l>तं पितुर् वधभवेन मन्युना राजवंशनिधनाय दीक्षितम् ।</s-l><s-l>बालसूनुर् अवलोक्य भार्गवं स्वां दशां च विषसाद पार्थिवः ॥</s-l></s-lg>
<s-lg>
<s-l>रामनाम इति तुल्यम् आत्मजे वर्तमानम् अहिते च दारुणे ।</s-l><s-l>हृद्यम् अस्य भयदायि चाभवद् रत्नजातम् इव हारसर्पयोः ॥</s-l></s-lg>
<s-lg>
<s-l>अर्घ्यम् अर्घ्यम् इति वादिनं नृपं सो ऽनवेक्ष्य भरताग्रजो यतः ।</s-l><s-l>क्षत्रकोपदहनार्चिषं ततः संदधे दृशम् उदग्रतारकाम् ॥</s-l></s-lg>
<s-lg>
<s-l>तेन कार्मुकनिषक्तमुष्टिना राघवो विगतभीः पुरोगतः ।</s-l><s-l>अङ्गुलीविवरचारिणं शरं कुर्वता निजगदे युयुत्सुना ॥</s-l></s-lg>
<s-lg>
<s-l>क्षत्रजातम् अपकारि वैरि मे तन् निहत्य बहुशः शमं गतः ।</s-l><s-l>सुप्तसर्प इव दण्डघट्टनाद् रोषितो ऽस्मि तव विक्रमश्रवात् ॥</s-l></s-lg>
<s-lg>
<s-l>मैथिलस्य धनुर् अन्यपार्थिवैस् त्वं किलानमितपूर्वम् अक्षणोः ।</s-l><s-l>तन् निशम्य बहवता समर्थये वीर्यशृङ्गम् इव भग्नम् आत्मनः ॥</s-l></s-lg>
<s-lg>
<s-l>अन्यदा जगति राम इत्य् अयं शब्द उच्चरित एव माम् अगात् ।</s-l><s-l>व्रीडम् आवहति मे स संप्रति व्यस्तवृत्तिर् उदयोन्मुखे त्वयि ॥</s-l></s-lg>
<s-lg>
<s-l>बिभ्रतो ऽस्त्रम् अचले ऽप्य् अकुण्ठितं द्वौ मतौ मम रिपू समागसौ ।</s-l><s-l>होमधेनुहरणाच् च हैहयस् त्वं च इर्तिम् अपहर्तुम् उद्यतः ॥</s-l></s-lg>
<s-lg>
<s-l>क्षत्रियान्तकरणो ऽपि विक्रमस् तेन माम् अवति नाजिते त्वयि ।</s-l><s-l>पावकस्य महिमा स गण्यते कक्षवज् ज्वलति सागरे ऽपि यः ॥</s-l></s-lg>
<s-lg>
<s-l>विद्धि चात्तबलम् ओजसा हरेर् ऐश्वरं धनुर् अभाजि यत् त्वया ।</s-l><s-l>खातमूलम् अनिलो नदीरयैः पातयत्य् अपि मृदुस् तटद्रुमम् ॥</s-l></s-lg>
<s-lg>
<s-l>तन् मदीयम् इदम् आयुधं ज्यया संगमय्य सशरं विकृष्यताम् ।</s-l><s-l>तिष्ठतु प्रधनम् एवम् अप्य् अहं तुल्यबाहुतरसा जितस् त्वया ॥</s-l></s-lg>
<s-lg>
<s-l>कातरो ऽसि यदि वोद्गतार्चिषा तर्जितः परशुधारया मम ।</s-l><s-l>ज्यानिघातकठिनाङ्गुलिर् वृथा बध्यताम् अभययाचनाञ्जलिः ॥</s-l></s-lg>
<s-lg>
<s-l>एवम् उक्तवति भीमदर्शने भार्गवे स्मितविकम्पिताधरः ।</s-l><s-l>तद्धनुर्ग्रहणम् एव राघवः प्रत्यपद्यत समर्थम् उत्तरम् ॥</s-l></s-lg>
<s-lg>
<s-l>पूर्वजन्मधनुषा समागतः सो ऽतिमात्रलघुदर्शनो ऽभवत् ।</s-l><s-l>केवलो ऽपि सुभगो नवाम्बुदः किं पुनस् त्रिदशचापलाञ्छितः ॥</s-l></s-lg>
<s-lg>
<s-l>तेन भूमिनिहितैककोटि तत् कार्मुकं च बलिनाधिरोपितम् ।</s-l><s-l>निष्प्रभश् च रिपुर् आस भूभृतां धूमशेष इव धूमकेतनः ॥</s-l></s-lg>
<s-lg>
<s-l>ताव् उभाव् अपि परस्परस्थितौ वर्धमानपरिहीनतेजसौ ।</s-l><s-l>पश्यति स्म जनता दिनात्यये पार्वणौ शशिदिवाकराव् इव ॥</s-l></s-lg>
<s-lg>
<s-l>तं कृपामृदुर् अवेक्ष्य भार्गवं राघवः स्खलितवीर्यम् आत्मनि ।</s-l><s-l>स्वं च संहितम् अमोघम् आशुगं व्याजहार हरसूनसंनिभः ॥</s-l></s-lg>
<s-lg>
<s-l>न प्रहर्तुम् अलम् अस्मि निदयं विप्र इत्य् अभिभवत्य् अपि त्वयि ।</s-l><s-l>शंष किं गतिम् अनेन पत्त्रिणा हन्मि लोकम् उत ते मखार्जितम् ॥</s-l></s-lg>
<s-lg>
<s-l>प्रत्युवाच तम् ऋषिर् न तत्त्वतस् त्वां न वेद्मि पुरुषं पुरातनम् ।</s-l><s-l>गां गतस्य तव धाम वैष्णवं कोपितो ह्य् असि मया दिदृक्षुणा ॥</s-l></s-lg>
<s-lg>
<s-l>भस्मसात् कृतवतः पितृद्विषः पात्रसाच् च वसुधां ससागराम् ।</s-l><s-l>आहितो जयविपर्ययो ऽपि मे श्लाघ्य एव परमेष्ठिना त्वया ॥</s-l></s-lg>
<s-lg>
<s-l>तद् गतिं मतिमतां वरेप्सितां पुण्यतीर्थगमनाय रक्ष मे ।</s-l><s-l>पीडयिष्यति न मां खिलीकृता स्वर्गपद्धतिर् अभोगलोलुपम् ॥</s-l></s-lg>
<s-lg>
<s-l>प्रत्यपद्यत तथेति राघवः प्राङ्मुखश् च विससर्ज सायकम् ।</s-l><s-l>भार्गवस्य सुकृतो ऽपि सो ऽभवत् स्वर्गमार्गपरिघो दुरत्ययः ॥</s-l></s-lg>
<s-lg>
<s-l>राघवो ऽपि चरणौ तपोनिधेः क्षम्यताम् इति वदन् समस्पृषत् ।</s-l><s-l>निर्जितेषु तरसा तरस्विनां शत्रुषु प्रणतिर् एव कीर्तये ॥</s-l></s-lg>
<s-lg>
<s-l>राजसत्वम् अवधूय मातृकं पित्र्यम् अस्मि गमितः शमं यदा ।</s-l><s-l>नन्व् अनिन्दितफलो मम त्वया निग्रहो ऽप्य् अयम् अनुग्रहीकृतः ॥</s-l></s-lg>
<s-lg>
<s-l>साधु याम्य् अहम् अविघ्नम् अस्तु ते देवकार्यम् उपपादयिष्यतः ।</s-l><s-l>ऊचिवान् इति वचः सलक्ष्मणं लक्ष्मणाग्रजम् ऋषिस् तिरोदधे ॥</s-l></s-lg>
<s-lg>
<s-l>स्वं निवेश्य किल धाम राघवे वैष्णवं विदितविष्णुतेजसि ।</s-l><s-l>स्वस्तिदानम् अधिकृत्य चाक्षयं भार्गवो ऽथ निजम् आश्रमं ययौ ॥</s-l></s-lg>
<s-lg>
<s-l>तस्मिन् गते विजयिनं परिरभ्य रामं स्नेहाद् अमन्यत पिता पुनर् एव जातम् ।</s-l><s-l>तस्याभवत् क्षणशुचः परितोषलाभः कक्षाग्निलङ्घिततरोर् इव वृष्टिपातः ॥</s-l></s-lg>
<s-lg>
<s-l>अथ पथि गमयित्वा कॢपरम्योपकार्ये कतिचिद् अवनिपालः शर्वरीः शर्वकल्पह् ।</s-l><s-l>पुरम् अविशद् अयोध्यां मैथिलीदर्शनीनां कुवलयितगवाक्षां लोचनैर् अङ्गनानाम् ॥</s-l></s-lg>
<s-lg>
<s-l>निर्विष्टविषयस्नेहः स दशान्तम् उपेयिवान् ।</s-l><s-l>आसीद् आसन्ननिर्वाणः प्रदीपार्चिर् इवोषसि ॥</s-l></s-lg>
<s-lg>
<s-l>तं कर्णमूलम् आगत्य रामे श्रीर् नस्यताम् इति ।</s-l><s-l>कैकेयीशङ्कयेवाह पलितच्छद्मना जरा ॥</s-l></s-lg>
<s-lg>
<s-l>सा पौरान् पौरकान्तस्य रामस्याभ्युदयश्रुतिः ।</s-l><s-l>प्रत्येकं ह्लादयां चक्रे कुल्येवोद्यानपादपान् ॥</s-l></s-lg>
<s-lg>
<s-l>तस्याभिषेकसंभारं कल्पितं क्रूरनिश्चया ।</s-l><s-l>दूषयाम् आस कैकेयी शोकोष्णैः पार्थिवाश्रुभिः ॥</s-l></s-lg>
<s-lg>
<s-l>सा किलाश्वासिता चण्डी भर्त्रा तत्संश्रुतौ वरौ ।</s-l><s-l>उद्ववामेन्द्रसिक्ता भूर् बिलमग्नाव् इवोरगौ ॥</s-l></s-lg>
<s-lg>
<s-l>तयोश् चतुर्दशैकेन रामं प्राव्राजयत् समाः ।</s-l><s-l>द्वितीयेन सुतस्यैच्छद् वैधव्यैकफलां श्रियम् ॥</s-l></s-lg>
<s-lg>
<s-l>पित्रा दत्तां रुदन् रामः प्राङ् महीं प्रत्यपद्यत ।</s-l><s-l>पश्चाद् वनाय गच्छेति तदाज्ञां मुदितो ऽग्रहीत् ॥</s-l></s-lg>
<s-lg>
<s-l>दधतो मङ्गलक्षौमे वसानस्य च वल्कले ।</s-l><s-l>ददृशुर् विस्मितास् तस्य मुखरागं समं जनाः ॥</s-l></s-lg>
<s-lg>
<s-l>स सीतालक्ष्मणसखः सत्याद् गुरुम् अलोपयन् ।</s-l><s-l>विवेश दण्डकारण्यं प्रत्येकं च सतां मनः ॥</s-l></s-lg>
<s-lg>
<s-l>राजापि तद्वियोगार्तः स्मृत्वा शापं स्वकर्मजम् ।</s-l><s-l>शरीरत्यागमात्रेण शुद्धिलाभम् अमन्यत ॥</s-l></s-lg>
<s-lg>
<s-l>विप्रोषितकुमारं तद् (?) राज्यम् अस्तमितेश्वरम् ।</s-l><s-l>रन्ध्रान्वेषणदक्षाणां द्विषाम् आमिषतां ययौ ॥</s-l></s-lg>
<s-lg>
<s-l>अथानाथाः प्रकृतयो मातृबन्धुनिवासिनम् ।</s-l><s-l>मौलैर् आनाययाम् आसुर् भर्तं स्तम्भिताश्रुभिः ॥</s-l></s-lg>
<s-lg>
<s-l>श्रुत्वा तथाविधं मृत्युं कैकेयीतनयः पितुः ।</s-l><s-l>मातुर् न केवलं स्वस्याः श्रियो ऽप्य् आसीत् पराङ्मुखः ॥</s-l></s-lg>
<s-lg>
<s-l>ससैन्यश् चान्वगाद् रामं दर्शितान् आश्रमालयैः ।</s-l><s-l>तस्य पश्यन् ससौमित्रेर् उदश्रुर् वसतिद्रुमान् ॥</s-l></s-lg>
<s-lg>
<s-l>चित्रकूटवनस्थं च कथितस्वर्गतिर् गुरोः ।</s-l><s-l>लक्ष्म्या निमन्त्रयां चक्रे तम् अनुच्छिष्टसंपदा ॥</s-l></s-lg>
<s-lg>
<s-l>स हि प्रथमजे तस्मिन्न् अकृतश्रीपरिग्रहे ।</s-l><s-l>परिवेत्तारम् आत्मानं मेने स्वीकरणाद् भुवः ॥</s-l></s-lg>
<s-lg>
<s-l>तम् अशक्यम् अपाक्रष्टुं निर्देशात् स्वर्गिणः पितुः ।</s-l><s-l>ययाचे पादुके पश्चात् कर्तुं राज्याधिदेवते ॥</s-l></s-lg>
<s-lg>
<s-l>स विसृष्टस् तथेत्य् उक्त्वा भ्रात्रा नैवाविशत् पुरीम् ।</s-l><s-l>नन्दिग्रामगतस् तस्य राज्यं न्यासम् इवाभुनक् ॥</s-l></s-lg>
<s-lg>
<s-l>दृढभक्तिर् इति ज्येष्ठे राज्यतृष्णापराङ्मुखः ।</s-l><s-l>मातुः पापस्य शुद्ध्यर्थं प्रायश्चित्तम् इवाकरोत् ॥</s-l></s-lg>
<s-lg>
<s-l>रामो ऽपि सह वैदेह्या वने वन्येन वर्तयन् ।</s-l><s-l>चचार सानुजः शान्तो वृद्धेक्ष्वाकुव्रतं युवा ॥</s-l></s-lg>
<s-lg>
<s-l>प्रभावस्तम्भितच्छायम् आश्रितः स वनस्पतिम् ।</s-l><s-l>कदाचिद् अङ्के सीतायाः शिश्ये किंचिद् इव श्रमात् ॥</s-l></s-lg>
<s-lg>
<s-l>ऐन्द्रिः किल नखैस् तस्या विददार स्तनौ द्विजः ।</s-l><s-l>प्रियोपभोगचिह्नेषु पौरोभाग्यम् इवाचरन् ॥</s-l></s-lg>
<s-lg>
<s-l>मृगमांसं ततः सीतां रक्षन्तीम् आतपे धृतम् ।</s-l><s-l>पक्षतुण्डनखाघातैर् बबाधे वायसो बलात् ॥</s-l></s-lg>
<s-lg>
<s-l>तस्मिन्न् आस्थद् इषीकास्त्रं रामो रामावभोधितः ।</s-l><s-l>आत्मानं मुमुचे तस्माद् एकनेत्रव्ययेन सः ॥</s-l></s-lg>
<s-lg>
<s-l>रामस् त्व् आसन्नदेशत्वाद् भरतागमनं पुनः ।</s-l><s-l>आशङ्क्योत्सुकसारङ्गां चित्रकूटस्थलीं जहौ ॥</s-l></s-lg>
<s-lg>
<s-l>प्रययाव् आतिथेयेषु वसन्न् ऋषिकुलेषु सः ।</s-l><s-l>दक्षिणां दिशम् ऋक्षेषु वार्षिकेष्व् इव भास्करः ॥</s-l></s-lg>
<s-lg>
<s-l>बभौ तम् अनुगच्छन्ती विदेहाधिपतेः सुता ।</s-l><s-l>प्रतिषिद्धापि कैकेय्या लक्ष्मीर् इव गुणोन्मुखी ॥</s-l></s-lg>
<s-lg>
<s-l>अनुसूयातिसृष्टेन पुण्यगन्धेन काननम् ।</s-l><s-l>सा चकाराङ्गरागेण पुष्पोच्चलित षट्पदम् ॥</s-l></s-lg>
<s-lg>
<s-l>संध्याभ्रकपिषस् तत्र विराधो नाम राक्षसः ।</s-l><s-l>अतिष्ठन् मार्गम् आवृत्य रामस्येन्दोर् इव ग्रहः ॥</s-l></s-lg>
<s-lg>
<s-l>स जहरा तयोर् मध्ये मैथिलीं लोकशोषणः ।</s-l><s-l>नभोनभस्ययोर् वृष्टिम् अवग्रह इवान्तरे ॥</s-l></s-lg>
<s-lg>
<s-l>तं विनिष्पिष्य काकुत्स्थौ पुरा दूषयति स्ह्तलीम् ।</s-l><s-l>गन्धेनाशुचिना चेति वसुधायां निचख्नतुः ॥</s-l></s-lg>
<s-lg>
<s-l>पञ्चवट्यां ततो रामः शासनात् कुम्भजन्मनः ।</s-l><s-l>अनपोष्हस्थितिस् तस्थौ विन्ध्याद्रिः प्रकृताव् इव ॥</s-l></s-lg>
<s-lg>
<s-l>रावणावरजा तत्र राघवं मदनातुरा ।</s-l><s-l>अभिपेदे निदाघार्ता व्यालीव मलयद्रुमम् ॥</s-l></s-lg>
<s-lg>
<s-l>सा सीतासंनिधाव् एव तं वव्रे कथितान्वया ।</s-l><s-l>अत्यारूढो हि नारीणाम् अकालज्ञो मओभवः ॥</s-l></s-lg>
<s-lg>
<s-l>कलत्रवान् अहं बाले कनीयांसं भजस्व मे ।</s-l><s-l>इति रामो वृषस्यन्तीं वृषस्कन्धः शशास ताम् ॥</s-l></s-lg>
<s-lg>
<s-l>ज्येष्ठाभिगमनात् पूर्वं तेनाप्य् अनभिनन्दिता ।</s-l><s-l>साभूद् रामाश्रया भूयो नदीवोभयकूलभाक् ॥</s-l></s-lg>
<s-lg>
<s-l>संरम्भं मैथिलीहासः क्षणं सौम्यां निनाय ताम् ।</s-l><s-l>निवातस्तिमितां वेलां चन्द्रोदय इवोदधेः ॥</s-l></s-lg>
<s-lg>
<s-l>फलम् अस्योपहासस्य सद्यः प्राप्स्यसि पश्य माम् ।</s-l><s-l>मृग्यः परिभवो व्याघ्र्याम् इत्य् अवेहि त्वया कृतम् ॥</s-l></s-lg>
<s-lg>
<s-l>इत्य् उक्त्वा मैथिलीं भर्तुर् अङ्के निर्विशतीं भयात् ।</s-l><s-l>रूपं शूर्पणखानाम्नः सदृशं प्रत्यपद्यत ॥</s-l></s-lg>
<s-lg>
<s-l>लक्ष्मणः प्रथमं श्रुत्वा कोकिलामञ्जुभाषिणीम् ।</s-l><s-l>शिवाघोरस्वनां पश्चाद् बुबुधे विकृतेति ताम् ॥</s-l></s-lg>
<s-lg>
<s-l>पर्णशालाम् अथ क्षिप्रं विधृतासिः प्रविश्य सः ।</s-l><s-l>वैरूप्यपौनरुक्त्येन भीषणां ताम् अयोजयत् ॥</s-l></s-lg>
<s-lg>
<s-l>सा वक्रनखधारिण्या वेणुकर्कशपर्वया ।</s-l><s-l>अङ्कुशाकारयाङ्गुल्या ताव् अतर्जयद् अम्बरे ॥</s-l></s-lg>
<s-lg>
<s-l>प्राप्य चाशु जन्स्थानं खरादिभ्यस् तथाविधम् ।</s-l><s-l>रामोपक्रमम् आचख्यौ रक्षःपरिभवं नवम् ॥</s-l></s-lg>
<s-lg>
<s-l>मुखावयवलूणां तां नैरृता यत् पुरोदधुः ।</s-l><s-l>रामाभियायिनां तेषां तद् एवाभूद् अमङ्गलम् ॥</s-l></s-lg>
<s-lg>
<s-l>उदायुधान् आपततस् तान् दृप्तान् प्रेक्ष्य राघवः ।</s-l><s-l>निदधे विजयाशंसां चापे सीतां च लक्ष्मणे ॥</s-l></s-lg>
<s-lg>
<s-l>एको दाशरथी रामो यातुधानाः सहस्रशः ।</s-l><s-l>ते तु यावन्त एवाजौ तावांश् च ददृशे स तैः ॥</s-l></s-lg>
<s-lg>
<s-l>असज्जनेन काकुत्स्थः प्रयुक्तम् अथ दूषणम् ।</s-l><s-l>न चक्षमे शुभाचारः स दूषणम् इवात्मनः ॥</s-l></s-lg>
<s-lg>
<s-l>तं शरैः प्रतिजग्राह खरतिशिरसौ च सः ।</s-l><s-l>ख्रमशस् ते पुनस् तस्य चापात् समम् इवोद्ययुः ॥</s-l></s-lg>
<s-lg>
<s-l>तैस् त्रयाणां शितैर् बाणैर् यथापूर्वविशुद्धिभिः ।</s-l><s-l>आयुर् देहातिगैः पीतं रुधिरं तु पतत्रिभिः ॥</s-l></s-lg>
<s-lg>
<s-l>तस्मिन् रामशरोत्कृत्ते बले महति रक्षसाम् ।</s-l><s-l>उत्थितं ददृशे ऽन्यच् च कबन्धेभ्यो न किंचन ॥</s-l></s-lg>
<s-lg>
<s-l>सा बाणवर्षिणं रामं योधयित्वा सुरद्विषाम् ।</s-l><s-l>अप्रबोधाय सुष्वाप गृध्रच्छाये वरूथिनी ॥</s-l></s-lg>
<s-lg>
<s-l>राघवास्त्रविदीर्णानां रावणं प्रति रक्षसाम् ।</s-l><s-l>तेषां शूर्पणखैवैका दुष्प्रत्वृत्तिहराभवत् ॥</s-l></s-lg>
<s-lg>
<s-l>निग्रहात् स्वसुर् आप्तानां वधाच् च धनदानुजः ।</s-l><s-l>रामेण निहतं मेने पदं दशसु मूर्धसु ॥</s-l></s-lg>
<s-lg>
<s-l>रक्षसा मृगरूपेण वञ्चयित्वा स राघवौ ।</s-l><s-l>जहरा सीतां पक्षीन्द्रप्रयासक्षणविघ्नितः ॥</s-l></s-lg>
<s-lg>
<s-l>तौ सीतान्वेषिणौ गृध्रं लूनपक्षम् अपश्यताम् ।</s-l><s-l>प्राणैर् दशरथप्रीतेर् अनृणं कण्ठवर्तिभिः ॥</s-l></s-lg>
<s-lg>
<s-l>स रावणहृतां ताभ्यां वचसाचष्ट मैथिलीम् ।</s-l><s-l>आत्मनः सुमहत् कर्म व्रणैर् आवेद्य संस्थितः ॥</s-l></s-lg>
<s-lg>
<s-l>तयोस् रावणहृतां ताभ्यां पितृव्यापत्तिशोकयोः ।</s-l><s-l>पितरीवाग्निसंस्कारात् परा ववृतिरे क्रियाः ॥</s-l></s-lg>
<s-lg>
<s-l>वधनिर्धूतशापस्य कबन्धस्योपदेशतः ।</s-l><s-l>मुमूर्छ सख्यं रामस्य समानव्यसने हरौ ॥</s-l></s-lg>
<s-lg>
<s-l>स हत्वा वालिनं वीरस् तत्पदे चिरकाङ्क्षिते ।</s-l><s-l>धातोः स्थान इवादेशं सुग्रीवं संन्यवेशयत् ॥</s-l></s-lg>
<s-lg>
<s-l>इतस् ततश् च वैदेहीम् अन्वेष्टुं भर्तृचोदिताः ।</s-l><s-l>कपयश् चेरुर् आर्तस्य रामस्येव मनोरथाः ॥</s-l></s-lg>
<s-lg>
<s-l>प्रवृत्ताव् उपलब्धायां तस्याः संपातिदर्शनात् ।</s-l><s-l>मारुतिः सागरं तीर्णः संसारम् इव निर्ममः ॥</s-l></s-lg>
<s-lg>
<s-l>दृष्टा विचिन्वता तेन लङ्कायां राक्षसीवृता ।</s-l><s-l>जानकी विषवल्लीभिः परीतेव महौषधिः ॥</s-l></s-lg>
<s-lg>
<s-l>तस्यै भर्तुर् अभिज्ञामम् अङ्गुलीयं ददौ कपिः ।</s-l><s-l>प्रत्युद्गतम् इवानुष्णैस् तदानन्दाश्रुभिन्दुभिः ॥</s-l></s-lg>
<s-lg>
<s-l>निर्वाप्य प्रियसंदेशैः सीताम् अक्षवधोद्धतः ।</s-l><s-l>स ददाह पुरीं लङ्कां क्षणसोढारिनिग्रहः ॥</s-l></s-lg>
<s-lg>
<s-l>प्रत्यभिज्ञानरत्नं च रामायादर्शयत् कृती ।</s-l><s-l>हृदयं स्वयम् आयातं वैदेह्या इव मूर्तिमत् ॥</s-l></s-lg>
<s-lg>
<s-l>स प्राप हृदयन्यस्तमणिपर्शनिमीलितः ।</s-l><s-l>अपयोधरसंसर्गं प्रियालिङ्गननिर्वृतिम् ॥</s-l></s-lg>
<s-lg>
<s-l>श्रुत्वा रामः प्रियोदन्तं मेने तत्संगमोत्सुकः ।</s-l><s-l>महार्णवपरिक्षेपं लङ्कायाः परिखालघुम् ॥</s-l></s-lg>
<s-lg>
<s-l>स प्रतस्थे ऽरिनाशाय हरिसैन्यैर् अनुद्रुतः ।</s-l><s-l>न केवलं धरापृष्ठे व्योम्नि संबाधवर्तिभिः ॥</s-l></s-lg>
<s-lg>
<s-l>निर्विष्टम् उदधेः कूले तं प्रपेदे विभीषणः ।</s-l><s-l>स्नेहाद् राक्षसलक्ष्म्येव बुद्धिम् आदिश्य चोदितः ॥</s-l></s-lg>
<s-lg>
<s-l>तस्मै निशाचरैश्वर्यं प्रतिशुश्राव राघवः ।</s-l><s-l>काले खलु समारब्धाः फलं बध्नन्ति नीतयः ॥</s-l></s-lg>
<s-lg>
<s-l>स सेतुं बन्धयाम् आस प्लवगैर् लवणाम्भसि ।</s-l><s-l>रसातलाद् इवोन्मग्नं शेषं स्वप्नाय शार्ङ्गिणः ॥</s-l></s-lg>
<s-lg>
<s-l>तेनोत्तीर्य पथा लङ्कां रोधयाम् आस पिङ्गलैः ।</s-l><s-l>द्वितीयं हेमप्राकारं कुर्वद्भिर् इव वानरैः ॥</s-l></s-lg>
<s-lg>
<s-l>रणः प्रववृते तत्र भीमः प्लवगरक्षसाम् ।</s-l><s-l>दिग्विजृम्भितकाकुत्स्थपौलस्त्यजयघोषणः ॥</s-l></s-lg>
<s-lg>
<s-l>पादपाविद्धपरिघः शिलानिष्पिष्टमुद्गरः ।</s-l><s-l>अतिशस्त्रनखन्यासः शैलरुग्ण मतङ्गजः ॥</s-l></s-lg>
<s-lg>
<s-l>अथ रामशिरश्छेददर्शनोद्भ्रान्तचेतनाम् ।</s-l><s-l>सीतां मायेति शंसन्ती त्रिजटा समजीवयत् ॥</s-l></s-lg>
<s-lg>
<s-l>कामं जीवति मे नाथ इति सा विजहौ शुचम् ।</s-l><s-l>प्राङ् मत्वा सत्यम् अस्यान्तं जीवितास्मीति लज्जिता ॥</s-l></s-lg>
<s-lg>
<s-l>गरुडापातविश्लिष्ट मेघनादास्त्रबन्धनः ।</s-l><s-l>दाशरथ्योः क्षणक्लेशः स्वप्नवृत्त इवाभवत् ॥</s-l></s-lg>
<s-lg>
<s-l>ततो बिभेद पौलस्त्यः शक्त्या वक्षसि लक्ष्मणम् ।</s-l><s-l>रामस् त्व् अनाहतो ऽप्य् आसीद् विदीर्णहृदयः शुचा ॥</s-l></s-lg>
<s-lg>
<s-l>स मारुतिसमानीतमहौषधिहतव्यथः ।</s-l><s-l>लङ्कास्त्रीणां पुनश् चक्रे विलापाचार्यकं शरैः ॥</s-l></s-lg>
<s-lg>
<s-l>स नादं मेघनादस्य धनुश् चेन्द्रायुधप्रभम् ।</s-l><s-l>मेघस्येव शरत्कालो न किंचित् पर्यशेषयत् ॥</s-l></s-lg>
<s-lg>
<s-l>क्लेशेन महता निद्रां त्याजितं रणदुर्जयम् ।</s-l><s-l>रावणः प्रेषयाम् आस युद्धायानुजम् आत्मनः ॥</s-l></s-lg>
<s-lg>
<s-l>जघान स तदादेशात् कपीन् उग्रान् अनेकशः ।</s-l><s-l>विवेश च पुरीं लङ्कां समादाय हरीश्वरम् ॥</s-l></s-lg>
<s-lg>
<s-l>कुम्भकर्णः कपीन्द्रेण तुल्यावस्थः स्वसुः कृतः ।</s-l><s-l>रुरोध रामं शृङ्गीव टङ्कच्छिन्नमनःशिलः ॥</s-l></s-lg>
<s-lg>
<s-l>अकाले बोधितो भ्रात्रा प्रियस्वप्नो वृथा भवान् ।</s-l><s-l>रामेषुभिर् इतीवासौ दीर्घनिद्रां प्रवेशितः ॥</s-l></s-lg>
<s-lg>
<s-l>इतराण्य् अपि रक्षांसि पेतुर् वानरकोटिषु ।</s-l><s-l>रजांसि समरोत्थानि रच्छोणितनन्दीष्व् इव ॥</s-l></s-lg>
<s-lg>
<s-l>निर्ययाव् अथ पौलस्थ्यः पुनर् युद्धाय मन्दिरात् ।</s-l><s-l>अरावणम् अरामं वा जगद् अद्येति निश्चितः ॥</s-l></s-lg>
<s-lg>
<s-l>रामं पदातिम् आलोक्य लङ्केषं च वरूथिनम् ।</s-l><s-l>हरियुग्यं रथं तस्मै पर्जिघाय पुरंदरः ॥</s-l></s-lg>
<s-lg>
<s-l>तम् आधूतद्वजपटं व्योमगङ्गोर्मिवायुभिः ।</s-l><s-l>देवसूतभुजालम्बी जैत्रम् अध्यास्त राघवः ॥</s-l></s-lg>
<s-lg>
<s-l>मातलिस् तस्य माहेन्द्रम् आमुमोच तनुच्छदम् ।</s-l><s-l>यत्रोत्पलददलक्लैब्यम् अस्त्राण्य् आपुः सुरद्विषाम् ॥</s-l></s-lg>
<s-lg>
<s-l>अन्योन्यदर्शनप्राप्तविक्रमावसरं चिरात् ।</s-l><s-l>रामरावणयोर् युद्धं चरितार्थम् इवाभवत् ॥</s-l></s-lg>
<s-lg>
<s-l>भुजमूर्धोरुबाहुल्याद् एको ऽपि धन्दानुजः ।</s-l><s-l>ददृशे सो ऽयथापूर्वो मातृवंश इव स्थितः ॥</s-l></s-lg>
<s-lg>
<s-l>जेतारं लोकपालानां स्वमुखैर् अर्चितेश्वरम् ।</s-l><s-l>रामस् तुलितकैलासम् अरातिं बह्व् अमन्यत ॥</s-l></s-lg>
<s-lg>
<s-l>तस्य स्फुरति पौलस्त्यह् सीतासंगमशंसिनि ।</s-l><s-l>निचखानाधिकक्रोधः शरं सव्येतरे भुजे ॥</s-l></s-lg>
<s-lg>
<s-l>रावणस्यापि रामास्तो भित्त्वा हृदयम् आशुगः ।</s-l><s-l>विवेश भुवम् आख्यातुम् उरगेभ्य इव प्रियम् ॥</s-l></s-lg>
<s-lg>
<s-l>वचसैव तयोर् वाक्यम् अस्त्रम् अस्त्रेण निघ्नतोः ।</s-l><s-l>अन्योन्यजयसंरम्भो ववृधे वादिनोर् इव ॥</s-l></s-lg>
<s-lg>
<s-l>विक्रमव्यतिहारेण अस्त्रम् अस्त्रेण निघ्नतोः ।</s-l><s-l>जयश्रीर् अन्तरा वेदिर् मत्तवारणयोर् इव ॥</s-l></s-lg>
<s-lg>
<s-l>कृतप्रतिकृतप्रीतैस् तयोर् मुक्तां सुरासुरैः ।</s-l><s-l>परस्परं शरव्राताः पुष्पवृष्टिं न सेहिरे ॥</s-l></s-lg>
<s-lg>
<s-l>अयःशङ्कुचितां रक्षः शतघ्नीम् अथ शत्रवे ।</s-l><s-l>हृतां वैवस्वतस्येव कूटशाल्मलिम् अक्षिपत् ॥</s-l></s-lg>
<s-lg>
<s-l>राघवो रथम् अप्राप्तां ताम् आशां च सुरद्विषाम् ।</s-l><s-l>अर्धचन्द्रमुखैर् बाणैश् चिच्छेद कदलीसुखम् ॥</s-l></s-lg>
<s-lg>
<s-l>अमोघं संदधे चास्मै धनुष्य् अकेअध्नुर्धरः ।</s-l><s-l>ब्राह्मम् अस्त्रं प्रियाशोकशल्यनिष्कर्षणौषधम् ॥</s-l></s-lg>
<s-lg>
<s-l>तद् व्योम्नि दशधा भिन्नं ददृशे दीप्तिमन्मुखम् ।</s-l><s-l>वपुर् महोरगस्येव करालफणमण्डलम् ॥</s-l></s-lg>
<s-lg>
<s-l>तेन मन्त्रप्रयुक्तेन निमेषार्धाद् अपातयत् ।</s-l><s-l>स रावणशिरःपङ्क्तिम् अज्ञातव्रणवेदनाम् ॥</s-l></s-lg>
<s-lg>
<s-l>बालार्कप्रतिमेवाप्सु वीचिभिन्ना पतिष्यतः ।</s-l><s-l>रराज रक्षःकायस्य कण्ठच्छेदप्रंपरा ॥</s-l></s-lg>
<s-lg>
<s-l>मरुतां पश्यतां तस्य शिरांसि पतितान्य् अपि ।</s-l><s-l>मनो नातिविशश्वास पुनः संधानशङ्किनाम् ॥</s-l></s-lg>
<s-lg>
<s-l>अथ मदगुरुपक्षैर् लोकपालद्विपानाम् अनुगतम् अलिवृन्दैर् गण्डभित्तीर् विहाय ।</s-l><s-l>उपनतमणिबन्धे मूर्ध्नि पौलस्त्यशत्रोः सुरभि सुरविमुक्तं पुष्पवर्षं पपात ॥</s-l></s-lg>
<s-lg>
<s-l>यन्ता हरेः सपदि संहृतकार्मुकज्यम् आपृच्छ्य राघवम् अनुष्ठितदेवकार्यम् ।</s-l><s-l>नामाङ्करावणशराङ्कितकेतुयष्टिम् ऊर्ध्वं रथं हरिसहस्रयुजं निनाय ॥</s-l></s-lg>
<s-lg>
<s-l>रघुपतिर् अपि जातवेदोविशुद्धां प्रगृह्य प्रियां प्रियसुहृदि विभीषणे संगमय्य श्रियं वैरिणः ।</s-l><s-l>रविसुतसहितेन तेनानुयातः ससौमित्रिणा भुजविजितविमानरत्नाधिरूढः प्रतस्थे पुरीम् ॥</s-l></s-lg>
<s-lg>
<s-l>अथामनः शब्दगुणं गुणज्ञः पदं विमानेन विगाहमानः ।</s-l><s-l>रत्नाकरं वीक्ष्य मिथः स जायां रामाभिधानो हरिर् इत्य् उवाच ॥</s-l></s-lg>
<s-lg>
<s-l>वैदेहि पश्य्ऽ; आ मलयाद् विभक्तं मत्सेतुना फेनिलम् अम्बुराशिम् ।</s-l><s-l>छायापथेनेव शरत्प्रसन्नम् आकाशम् आविष्कृतचारुतारम् ॥</s-l></s-lg>
<s-lg>
<s-l>गुरोर् यियक्षोः कपिलेन मेध्ये रसातलं संक्रमिते तुरंगे ।</s-l><s-l>तदर्थम् उर्वीम् अवदारयद्भिः पूर्वैः किलायं परिवर्धितो नः ॥</s-l></s-lg>
<s-lg>
<s-l>गर्भं दधत्य् अर्कमरीचयो ऽस्माद् विवृद्धिम् अत्राश्नुवते वसूनि ।</s-l><s-l>अबिन्धनं वह्निम् असौ बिभर्ति प्रह्लादनं ज्योतिर् अजन्य् अनेन ॥</s-l></s-lg>
<s-lg>
<s-l>तां ताम् अवस्थां प्रतिपद्यमानं स्थितं दश व्याप्य दिशो महिम्ना ।</s-l><s-l>विष्णोर् इवास्यानवधारणीयम् ईदृक्तया रूपम् इयत्तया वा ॥</s-l></s-lg>
<s-lg>
<s-l>नाभिप्ररूढाम्बुरुहासनेन संस्तूयमानः प्रथमेन धात्रा ।</s-l><s-l>अमुं युगान्तोचितयोगन्दिरः संहृत्य लोकान् पुरुषो ऽधिशेते ॥</s-l></s-lg>
<s-lg>
<s-l>पक्षच्छिदा गोत्रभिदात्तगन्धाः शरण्यम् एनं शतशो महीध्राः ।</s-l><s-l>नृपा इवोपप्लविनः परेभ्यो धर्मोत्तरं मध्यमम् आश्रयन्ते ॥</s-l></s-lg>
<s-lg>
<s-l>रसातलाद् आदिभवेन पुंसा भुवः प्रयुक्तोद्वहनक्रियायाः ।</s-l><s-l>अस्याच्छम् अम्भः प्रलयप्रवृद्धं मुहूर्तवक्त्रावरणं बभूव ॥</s-l></s-lg>
<s-lg>
<s-l>मुखार्पणेषु प्रकृतिप्रगल्भाः स्वयं तरङ्गाधरदानदक्षः ।</s-l><s-l>अनन्यसामान्यकलत्रवृत्तिः पिबत्य् असौ पाययते च सिन्धूः ॥</s-l></s-lg>
<s-lg>
<s-l>ससत्त्वम् आदाय नदीमुखाम्भः संमीलयन्तो विवृताननत्वात् ।</s-l><s-l>अमी शिरोभिस् तिमयः सरन्ध्रैर् ऊर्ध्वं वितन्वन्ति जलप्रवाहान् ॥</s-l></s-lg>
<s-lg>
<s-l>मातङ्गनक्रैः सहसोत्पतद्भिर् भिन्नान् द्विधा पश्य समुद्रफेनान् ।</s-l><s-l>कपोलसंसर्पितया य एषां व्रजन्ति कर्ण क्षणचामरत्वम् ॥</s-l></s-lg>
<s-lg>
<s-l>वेलानिलाय प्रसृता भुजंगा महोर्मिविस्फूर्जथुनिर्विशेषाः ।</s-l><s-l>सूर्यांशुसंपर्कसमृद्धरागैर् व्यज्यन्त एते मणिभिः फणस्थैः ॥</s-l></s-lg>
<s-lg>
<s-l>तवाधरस्परधिषु विद्रुमेषु पर्यस्तम् एतत् सहसोर्मिवेगात् ।</s-l><s-l>ऊर्ध्वाङ्कुरप्रोतमुखं कथंचित् क्लेशद् अपक्रामति शङ्खयूथम् ॥</s-l></s-lg>
<s-lg>
<s-l>प्रवृत्तमात्रेण पयांसि पातुम् आवर्तवेगाद् भ्रमता घनेन ।</s-l><s-l>आभाति भूयिष्ठम् अयं समुद्रः प्रमथ्यमानो गिरिणेव भूयः ॥</s-l></s-lg>
<s-lg>
<s-l>दूराद् अयश्चक्रनिभस्य तन्वी तमालतालीवनराजिनीला ।</s-l><s-l>आभाति वेला लवणाम्बुराशेर् धारानिबद्धेव कलङ्कलेखा ॥</s-l></s-lg>
<s-lg>
<s-l>वेलानिलः केतकरेणुभिस् ते संभावयत्य् आननम् आयताक्षि ।</s-l><s-l>माम् अक्षमं मण्डनकालहानेर् वेत्तीव बिम्बाधरबद्धतृष्णम् ॥</s-l></s-lg>
<s-lg>
<s-l>एते वयं सैकतभिन्नशुक्तिपर्यस्तमुक्तापटलं पयोधेः ।</s-l><s-l>प्राप्ता मुहूर्तेन विमानवेगात् कूलं फलावर्जितपूगमालम् ॥</s-l></s-lg>
<s-lg>
<s-l>कुरुष्व तावत् करभोरु पश्चान्मार्गे मृगप्रेक्षिणि दृष्तिपातम् ।</s-l><s-l>एषा विदूरीभवतः समुद्रात् सकानना निष्पततीव भूमिः ॥</s-l></s-lg>
<s-lg>
<s-l>क्वचित् पथा संचरते सुराणां क्वचिद् घनानां पततां क्वचिच् च ।</s-l><s-l>यथाविधो मे मन्सो ऽभिलाषः प्रवर्तते पश्य तथा विमानम् ॥</s-l></s-lg>
<s-lg>
<s-l>असौ महेन्द्रद्विपदानगन्धी त्रिमार्गगावीचिविमर्दशीतः ।</s-l><s-l>आकाशवायुर् दिनयौवनोत्थान् आचामति स्वेदलवान् मुखे ते ॥</s-l></s-lg>
<s-lg>
<s-l>करेण वातायनलम्बितेन स्पृष्टस् त्वया चण्डि कुतूहलिन्या ।</s-l><s-l>आमुञ्चतीवाभरणं द्वितीयम् उद्भिन्नविद्युद्वलयो घनस् ते ॥</s-l></s-lg>
<s-lg>
<s-l>अमी जनस्थानम् अपोढविघ्नं मत्वा समारब्धनवोटजानि ।</s-l><s-l>अध्यासते चीरभृतो यथास्वं चिरोज्झितान्य् आश्रममण्डलानि ॥</s-l></s-lg>
<s-lg>
<s-l>सैषा स्थली यत्र विचिन्वता त्वां भ्रष्टं मया नूपुरम् एकम् उर्व्याम् ।</s-l><s-l>अदृश्यत त्वच्चरणारविन्दविश्लेषदुःखाद् इव बद्धमौनम् ॥</s-l></s-lg>
<s-lg>
<s-l>त्वं रक्षसा भीरु यतो ऽपनीता तं मार्गम् एताः कृपया लता मे ।</s-l><s-l>अदर्शयन् वक्तुम् अशक्नुवत्यः शाखाभिर् आवर्जितपल्लवाभिः ॥</s-l></s-lg>
<s-lg>
<s-l>मृग्यश् च दर्भाङ्कुरनिर्व्यपेक्षास् तवागतिज्ञं समबोधयन् माम् ।</s-l><s-l>व्यापारयन्त्यो दिशि दक्षिणस्याम् उत्पक्ष्मराजीनि विलोचनानि ॥</s-l></s-lg>
<s-lg>
<s-l>एतद् गिरेर् मालयवतः पुरस्ताद् आविर्भवत्य् अम्बर्लेखि शृङ्गम् ।</s-l><s-l>नवं यत्र घनैर् मया च त्वद्विप्रयोगाश्रु समं विसृष्टम् ॥</s-l></s-lg>
<s-lg>
<s-l>गन्धश् च धाराहतपल्वलानां कादम्बम् अर्धोद्गतकेसरं च ।</s-l><s-l>स्निग्धाश् च केकाः शिखिनां बभूवुर् यस्मिन् असह्यानि विना त्वया मे ॥</s-l></s-lg>
<s-lg>
<s-l>पूर्वानुभूतं स्मरता च यत्र कम्पोत्तरं भीरु तवोपगूढम् ।</s-l><s-l>गुहाविसारीण्य् अतिवाहितानि मया कथंचिद् घनगर्जितानि ॥</s-l></s-lg>
<s-lg>
<s-l>आसारसिक्तक्षितिबाष्पयोगान् माम् अक्षिणोद् यत्र विभिन्नकोशैः ।</s-l><s-l>विडम्ब्यमाना नवकन्दलैस् ते विवाहधूमारुणलोचनश्रीः ॥</s-l></s-lg>
<s-lg>
<s-l>उपान्तवानीरवनोपगूधान्य् आलक्ष्यपारिप्लवसारसानि ।</s-l><s-l>दूरावतीर्णा पिबतीव खेदाद् अमूनि पम्पासलिलानि दृष्टिः ॥</s-l></s-lg>
<s-lg>
<s-l>अत्रावियुक्तानि रथाङ्गनाम्नाम् अन्योन्यदत्तोत्पलकेसराणि ।</s-l><s-l>द्वन्द्वानि दूरान्तरवर्तिना ते मया प्रिये सस्पृहम् ईक्षितानि ॥</s-l></s-lg>
<s-lg>
<s-l>इमां तताशोकलतां च तन्वीं स्तनाभिरामस्तबकाभिनम्राम् ।</s-l><s-l>त्वत्प्राप्तिबुद्ध्या परिरिप्समानः सौमित्रिणा सास्रम् अहं निषिद्धः ॥</s-l></s-lg>
<s-lg>
<s-l>अमूर् विमानान्तरलम्बिनीनां श्रुत्वा स्वनं काञ्चनकिङ्किणीनाम् ।</s-l><s-l>प्रत्युद्व्रजन्तीव खम् उत्पतन्त्यो गोदावरीसारसपङ्क्तयस् त्वाम् ॥</s-l></s-lg>
<s-lg>
<s-l>एषा त्वया पेशलमध्ययापि घटाम्बुसंवर्धितबालचूता ।</s-l><s-l>आह्लादयत्य् उन्मुखकृष्णसारा दृष्ट चिरात् पञ्चवटी मनो मे ॥</s-l></s-lg>
<s-lg>
<s-l>अत्रानुगोदं मृगयानिवृत्तस् तरङ्गवातेम विनीतखेदः ।</s-l><s-l>रहस् त्वदुत्सङ्गनिषण्णमूर्धा स्मरामि वानीरगृहेषु सुप्तः ॥</s-l></s-lg>
<s-lg>
<s-l>भ्रूभेद मात्रेण पदान् मघोनः प्रभ्रंशयां यो नहुषं चकार ।</s-l><s-l>तस्याविलाम्भःपरिशुद्धिहेतोर् भौमो मुनेः स्थानपरिग्रहो ऽयम् ॥</s-l></s-lg>
<s-lg>
<s-l>त्रेताग्निधूमाग्रम् अनिन्द्यकीर्तेस् तस्येदम् आक्रान्तविमानमार्गम् ।</s-l><s-l>घ्रात्वा हविर्गन्धि रजोविमुक्तः समश्नुते मे लघिमानम् आत्मा ॥</s-l></s-lg>
<s-lg>
<s-l>एतन् मुनेर् मानिनि शातकर्णेः पञ्चाप्सरो नाम विहारवारि ।</s-l><s-l>आभाति पर्यन्तवनं विदूरान् मेघान्तरालक्ष्यम् इवेन्दुबिम्बम् ॥</s-l></s-lg>
<s-lg>
<s-l>पुरा स दर्भाङ्कुरमात्रवृत्तिश् चरन् मृगैः सार्धम् ऋषिर् मघोना ।</s-l><s-l>समाधिभीतेन किलोपनीतः पञ्चाप्सरोयौवनकूटभन्धम् ॥</s-l></s-lg>
<s-lg>
<s-l>तस्यायम् अन्तर्हितसौधभाजः प्रसक्तसंगीतमृदङ्गघोषः ।</s-l><s-l>वियद्गतः पुष्पकचन्द्रशालाः क्षणं प्रतिष्रुन्मुखराः करोति ॥</s-l></s-lg>
<s-lg>
<s-l>हविर्भुजाम् एधवतां चतुर्णां मध्ये ललाटंतपसप्तसप्तिः ।</s-l><s-l>असौ तपस्यत्य् अपरस् तपस्वी नाम्ना सुतीक्ष्णश् चरितेन दान्तः ॥</s-l></s-lg>
<s-lg>
<s-l>अमुं सहासप्रहितेक्षणानि व्याजार्धसंदर्शितमेखलानि ।</s-l><s-l>नालं विकर्तुं जनितेन्द्रशङ्कं सुराङ्गनाविभ्रमचेष्टितानि ॥</s-l></s-lg>
<s-lg>
<s-l>एषो ऽक्षमालावलयं मृगाणां कण्डूयितारं कुशसूचिलावम् ।</s-l><s-l>सभाजने मे भुजम् ऊर्ध्वबाहुः सव्येतरं प्राध्वम् इतः प्रयुङ्क्ते ॥</s-l></s-lg>
<s-lg>
<s-l>वाचंयमत्वात् प्रणतिं ममैष कम्पेन किंचित् प्रतिगृह्य मूर्ध्नः ।</s-l><s-l>दृष्टिं विमानव्यवधानमुक्तां पुनः सहस्राचिषि संनिधत्ते ॥</s-l></s-lg>
<s-lg>
<s-l>अदः शरण्यं शरभङ्गनाम्नस् तपोवनं पावनम् आहिताग्नेः ।</s-l><s-l>चिराय संतर्प्य समिधिर् अग्निं यो मन्त्रपूतां तनुम् अप्य् अहौषीत् ॥</s-l></s-lg>
<s-lg>
<s-l>छायाविनीताध्वपरिश्रमेषु भूयिष्ठसंभाव्यफलेष्व् अमीषु ।</s-l><s-l>तस्यातिथीनाम् अधुना सपर्या स्थिता सुपुत्रेष्व् इव पादपेषु ॥</s-l></s-lg>
<s-lg>
<s-l>धारास्वनोद्गारिदरीमुखो ऽसौ शृङ्गाग्रलग्नाम्बुदवप्रपङ्कः ।</s-l><s-l>बध्नाति मे बन्धुरगात्रि चक्षुर् दृप्तः ककुद्मान् इव चित्रकूटः ॥</s-l></s-lg>
<s-lg>
<s-l>एषा प्रसन्नस्तिमितप्रवाहा सरिद् विदूरान्तरभावतन्वी ।</s-l><s-l>मन्दाकिनी भाति नगोपकण्ठे मुक्तावली कण्ठगतेव भूमेः ॥</s-l></s-lg>
<s-lg>
<s-l>अयं सुजातो ऽनुगिरं तमालः प्रवालम् आदाय सुगन्धि यस्य ।</s-l><s-l>कर्णार्पितेन्ऽ त् आकरवं कपोलम् अपार्थ्यकालागुरुपत्त्रलेखम् व्त् ॥</s-l></s-lg>
<s-lg>
<s-l>अनिग्रहत्रासविनीतसत्त्वम् अपुष्पलिङ्गात् फलबन्धिवृक्षम् ।</s-l><s-l>वनं तपःसाधनम् एतद् अत्रेर् आविष्कृतोदग्रतरप्रभावम् ॥</s-l></s-lg>
<s-lg>
<s-l>अत्राभिषेकाय तपोधनानां सप्तर्शिहस्तोद्धृतहेमपद्माम् ।</s-l><s-l>प्रवर्तयाम् आस किल्ऽ; आनुसूया त्रिस्रोतसं त्र्यम्बकमौलिमालाम् ॥</s-l></s-lg>
<s-lg>
<s-l>वीरासनैर् ध्यानजुषाम् ऋषीनाम् अमी समाध्यासितवेदिमध्याः ।</s-l><s-l>निवातनिष्कम्पतया विभान्ति योगाधिरूढा इव शाखिनो ऽपि ॥</s-l></s-lg>
<s-lg>
<s-l>त्वया पुरस्ताद् उपयाचितो यः सो ऽयं वटः श्याम इति प्रतीतः ।</s-l><s-l>राशिर् मणीनाम् इव गारुडानां सपद्मरागः फलितो विभाति ॥</s-l></s-lg>
<s-lg>
<s-l>क्वचित् प्रभा चान्द्रमसी तमोभिश् मुक्तामयी यष्टिर् इवानुविद्धा ।</s-l><s-l>अन्यत्र माला सितपङ्कजानाम् इन्दीवरैर् उत्खचितान्तरेव ॥</s-l></s-lg>
<s-lg>
<s-l>क्वचित् खगानां प्रियमानसानां कादम्बसंसर्गवतीव ।</s-l><s-l>अन्यत्र शुभ्रा शरदभ्रलेखा भक्तिर् भुवश् चन्दनकल्पितेव ॥</s-l></s-lg>
<s-lg>
<s-l>क्वचित् प्रभा चान्द्रमसी तमोभिश् छायाविलीनैः शबलीकृतेव ।</s-l><s-l>अन्यत्र शुभ्रा शरदभ्रलेखा रन्ध्रेष्व् इवालक्ष्यनभःप्रदेशा ॥</s-l></s-lg>
<s-lg>
<s-l>क्वचिच् च कृष्णोरगभूषणेव भस्माङ्गरागा तनुर् ईश्वरस्य ।</s-l><s-l>पश्यानवद्याङ्गि विभाति गङ्गा भिन्नप्रवाहा यमुनातरङ्गैः ॥</s-l></s-lg>
<s-lg>
<s-l>तमिस्रया शुभ्रनिशेव भिन्ना कुन्दस्रग् इन्दीवरमालयेव ।</s-l><s-l>कृत्तिर् हरेः कृष्णमृगत्वचेव भूतिः स्मरारेर् इव कण्ठभासा ॥</s-l></s-lg>
<s-lg>
<s-l>दृश्यार्धया शारदमेघलेखा निर्धूतनिस्त्रिंशरुचा विशेव ।</s-l><s-l>गवाक्षकालागुरुधूमराज्या हर्म्यस्थलीलेपसुधा नवेव ॥</s-l></s-lg>
<s-lg>
<s-l>तुषारसंघातशिला हिमाद्रेर् जात्याञ्जनप्रस्तरशोभयेव ।</s-l><s-l>पतत्रिणां मनसगोचराणां त् श्रेणीव कादम्बविहंगपङ्क्त्या ॥</s-l></s-lg>
<s-lg>
<s-l>नितान्तशुद्धस्फुटिकाशयोगाद् वैडूर्यकान्त्या रशनावलीव ।</s-l><s-l>गङ्गा रवेर् आत्मजया समेता पुष्प्यत्य् उदारं परभागलेखा ॥</s-l></s-lg>
<s-lg>
<s-l>समुद्रपत्न्योर् जलसंनिपाते पूतात्मनाम् अत्र किलाभिषेकात् ।</s-l><s-l>तत्त्वावबोधेन विनापि भूयस् तनुत्यजां नास्ति शरीरबन्धः ॥</s-l></s-lg>
<s-lg>
<s-l>पुरं निषादाधिपतेर् इदं तद् यस्मिन् मया मौलिमणिं विहाय ।</s-l><s-l>जटासु बद्धास्व् अरुदत् सुमन्त्रः कैकेयि कामाः फलितास् तवेति ॥</s-l></s-lg>
<s-lg>
<s-l>पयोधरैः पुण्यजनाङ्गनानां निर्विष्टहेमाम्बुजरेणु यस्याः ।</s-l><s-l>ब्राह्मं सरः कारणम् आप्तवाचो बुद्धेर् इवाव्यक्तम् उदाहरन्ति ॥</s-l></s-lg>
<s-lg>
<s-l>जलानि या तीरनिखातयूपा वहत्य् अयोध्याम् अनु राजधानीम् ।</s-l><s-l>तुरंगमेधावभृतवतीर्णैर् इक्ष्वाकुभिः पुण्यतरीकृतानि ॥</s-l></s-lg>
<s-lg>
<s-l>यां सैकतोत्सङ्गसुखोचितानां प्राज्यैः पयोभिः परिवर्धितानाम् ।</s-l><s-l>सामान्यधात्रीम् इव मानसं मे संभावयत्य् उत्तरकोसलानाम् ॥</s-l></s-lg>
<s-lg>
<s-l>सेयं मदीया जननीव तेन मान्येन राज्ञा सरयूर् वियुक्ता ।</s-l><s-l>दूरे वसन्तं शिशिरानिलैर् मां तरङ्गहस्तैर् उपगूहतीव ॥</s-l></s-lg>
<s-lg>
<s-l>विरक्तसंध्याकपिशं पुरस्ताद् यतो रजः पार्थिवम् उज्जिहीते ।</s-l><s-l>शङ्के हनूमत्कथितप्रवृत्तिः प्रत्युद्गतो मां भरतः ससैन्यः ॥</s-l></s-lg>
<s-lg>
<s-l>अद्धा श्रियं पालितसंगराय प्रत्यर्पयिष्यत्य् अनघां स साधुः ।</s-l><s-l>हत्वा निवृत्ताय मृधे खरादीन् संरक्षितां त्वाम् इव लक्ष्मणो मे ॥</s-l></s-lg>
<s-lg>
<s-l>असौ पुरस्कृत्य गुरुं पदातिः पश्चादवस्थापितवाहिनीकः ।</s-l><s-l>वृद्धैर् अमात्यैः सह चीरवासा माम् अर्घ्यपाणिर् भरतो ऽभ्युपैति ॥</s-l></s-lg>
<s-lg>
<s-l>पित्रा निसृष्टां मदपेक्षया यः श्रियं युवाप्य् अङ्कगताम् अभोक्ता ।</s-l><s-l>इयन्ति वर्षाणि तया सहोग्रम् अभ्यस्यतीव व्रतम् आसिधारम् ॥</s-l></s-lg>
<s-lg>
<s-l>एतावद् उक्तवति दाशरथौ तदीयाम् इच्छां विमानम् अधिदेवतया विदित्वा ।</s-l><s-l>द्योतिष्पथाद् अवततार सविस्मयाभिर् उद्वीक्षितं प्रकृतिभिर् भरतानुगाभिः ॥</s-l></s-lg>
<s-lg>
<s-l>तस्मात् पुरःसरविभीषणदर्शितेन सेवाविचक्षणहरीश्वरदत्तहस्तः ।</s-l><s-l>यानाद् अवातरद् अदूरमहीतलेन मार्गेण भङ्गिरचितस्फटिकेन रामः ॥</s-l></s-lg>
<s-lg>
<s-l>इक्ष्वाकुवंशगुरवे प्रयतः प्रणम्य स भ्रातरं भरतम् अर्घ्यपरिग्रहान्ते ।</s-l><s-l>पर्यश्रुर् अस्वजत मूर्धनि चोपजघ्रौ तद्भक्त्यपोढपितृराह्यमहाभिषेके ॥</s-l></s-lg>
<s-lg>
<s-l>श्मश्रुप्रवृद्धिजनिताननविक्रियांश् च प्लक्षान् प्ररोहजटिलान् इव मन्त्रिवृद्धान् ।</s-l><s-l>अन्वग्रहीत् प्रणमतः शुभदृष्टिपातैर् वार्त्तानुयोगमधुराक्षरया च वाचा ॥</s-l></s-lg>
<s-lg>
<s-l>दुर्जातबन्धुर् अयम् ऋक्षहरीश्वरो मे पौलस्त्य एष समरेषु पुरः प्रहर्ता ।</s-l><s-l>इत्य् आदृतेन कथितौ रघुनन्दनेन व्युत्क्रम्य लक्ष्मणम् उभौ भरतो ववन्दे ॥</s-l></s-lg>
<s-lg>
<s-l>सौमित्रिणा तदनु संससृजे स चैनम् उत्थाप्य नम्रशिरसं भृशम् आलिनिङ्ग ।</s-l><s-l>रूढेन्द्रजित्प्रहरणव्रणकर्कशेन क्लिश्यन्न् इवास्य भुजमध्यम् उरःस्थलेन ॥</s-l></s-lg>
<s-lg>
<s-l>रामाज्ञया हरिचमूपतयस् तदानीं कृत्वा मनुष्यवपुर् आरुरुहुर् गजेन्द्रान् ।</s-l><s-l>तेषु क्षरत्सु बहुधा मदवारिधाराः शैलाधिरोहणसुखान्य् उपलेभिरे ते ॥</s-l></s-lg>
<s-lg>
<s-l>सानुप्लवः प्रभुर् अपि क्षणदाचराणां भेजे रथान् दशरथप्रभवानुशिष्टः ।</s-l><s-l>मायाविकल्परचितैर् अपि ये तदीयैर् न स्यन्दनैस् तुलितकृत्रिमभक्तिशोभाः ॥</s-l></s-lg>
<s-lg>
<s-l>भूयस् ततो रघुपतिर् विलसत्पताकम् अध्यास्त कामगति सावरजो विमानम् ।</s-l><s-l>दोषातनं बुधबृहस्पतियोगदृश्यस् तारापतिस् तरलविद्युद् इव्ऽआभ्रवृन्दम् ॥</s-l></s-lg>
<s-lg>
<s-l>तत्रेश्वरेण जगतां प्रलयाद् इवोर्वीं वर्षात्ययेन रुचम् अभ्रघनाद् इवेन्दोः ।</s-l><s-l>रामेण मैथिलसुतां दशकण्ठकृच्छ्रात् प्रत्युद्धृतां धृतिमतीं भरतो ववन्दे ॥</s-l></s-lg>
<s-lg>
<s-l>लङ्केश्वरप्रणतिभङ्गदृढव्रतं तद् (?) वन्द्यं युगं चरणयोर् जनकात्मजायाः ।</s-l><s-l>ज्येष्ठानुवृत्तिजटिलं च शिरो ऽस्य साधोर् अन्योन्यपावनम् अभूद् उभयं समेत्य ॥</s-l></s-lg>
<s-lg>
<s-l>क्रोशार्धं प्रकृतिपुरःसरेण गत्वा काकुत्स्थः स्तिमितजवेन पुष्पकेण ।</s-l><s-l>शत्रुघ्नप्रतिविहितोपकार्यम् आर्यः साकेतोपवनम् उदारम् अध्युवास ॥</s-l></s-lg>
<s-lg>
<s-l>उत्तिष्ठ वत्से ननु सानुजो ऽसौ दशान्तरं तत्र समं प्रपन्ने ।</s-l><s-l>अपश्यतां दाशरथी जनन्यौ छेदाद् इवोपघ्नतरोर् व्रतत्यौ ॥</s-l></s-lg>
<s-lg>
<s-l>उभाव् उभाभ्यां प्रणतौ हतारी यथाक्रमं विक्रमशोभिनौ तौ ।</s-l><s-l>विस्पष्टम् अस्रान्धतया न दृष्टौ ज्ञातौ सुतस्पर्शसुखोपलम्भात् ॥</s-l></s-lg>
<s-lg>
<s-l>आनन्दजः शोकजम् अश्रु बाष्पस् तयोर् अशीतं शिशिरो बिभेद ।</s-l><s-l>गङ्गासरय्वोर् जलम् उष्णत्पतं हिमाद्रिनिस्यन्द इवावतीर्णः ॥</s-l></s-lg>
<s-lg>
<s-l>ते पुत्रयोर् नैरृतशस्त्रमार्गान् आर्द्रान् इवाङ्गे सदयं स्पृशन्त्यौ ।</s-l><s-l>अपीप्सितं क्षत्रकुलाङ्गनानां न वीरसूशब्दम् अकामयेताम् ॥</s-l></s-lg>
<s-lg>
<s-l>क्लेशावहा भर्तुर् अलक्षणाहं सीतेति नाम स्वम् उदीरयन्ती ।</s-l><s-l>स्वर्गप्रतिष्ठस्य गुरोर् महिष्याव् अभक्तिभेदेन वधूर् ववन्दे ॥</s-l></s-lg>
<s-lg>
<s-l>उत्तिष्ठ वत्से ननु सानुजो ऽसौ वृत्तेन भर्ता शुचिना तवैव ।</s-l><s-l>कृच्छ्रं महत् तीर्ण इति प्रियार्हां ताम् ऊचतुस् ते प्रियम् अप्य् अमिथ्या ॥</s-l></s-lg>
<s-lg>
<s-l>अथाभिषेकं रघुवंशकेतोः प्रारब्धम् आनन्दजलैर् जनन्योः ।</s-l><s-l>निर्वर्तयाम् आसुर् अमात्यवृद्धास् तीर्थाहृतैः काञ्चनकुम्भतोयैः ॥</s-l></s-lg>
<s-lg>
<s-l>सरित्समुद्रान् सरसीश् च गत्वा रक्षःकपीन्द्रैर् उपपादितानि ।</s-l><s-l>तस्यापतन् मूर्ध्नि जलानि जिष्णोर् विन्ध्यस्य मेघप्रभवा इवापः ॥</s-l></s-lg>
<s-lg>
<s-l>तपस्विवेषक्रिययापि तावद् यः प्रेक्षणीयः सुतरां बभूव ।</s-l><s-l>राजेन्द्रनेपथ्यविधानशोभा रस्योदितासीत् पुनरुक्तदोषा ॥</s-l></s-lg>
<s-lg>
<s-l>स मौलरक्षोहरिमिश्रसैन्यस् तूर्यस्वनानन्दितपौरवर्गः ।</s-l><s-l>विवेष सौधोद्गतलाजवर्षाम् उत्तोरणाम् अन्वयराजधानीम् ॥</s-l></s-lg>
<s-lg>
<s-l>सौमित्रिणा सावरजेन मन्दम् आधूतवालव्यजनो रथस्थः ।</s-l><s-l>धृतातपत्रो भरतेन साक्षाद् उपायसंघात इव प्रवृद्धः ॥</s-l></s-lg>
<s-lg>
<s-l>प्रासादकालागुरुधूमराजिस् तस्याः पुरो वायुवशेन भिन्ना ।</s-l><s-l>वनान् निवृत्तेन रघूद्वहेन मुक्ता स्वयं वेणिर् इवाभासे ॥</s-l></s-lg>
<s-lg>
<s-l>श्वश्रूजनानुष्ठितचारुवेषां कर्णीरथस्थां रघुवीरपत्नीम् ।</s-l><s-l>प्रासादवातायनदृश्यबन्धैः साकेतनार्यो ऽञ्जलिभिः प्रणेमुः ॥</s-l></s-lg>
<s-lg>
<s-l>स्फुरत्प्रभामण्डलम् आनुसूयं सा बिभ्रती शाश्वतम् अङ्गरागम् ।</s-l><s-l>रराज शुद्धेति पुनः स्वपुर्यै संदर्शित वह्निगतेव भर्त्रा ॥</s-l></s-lg>
<s-lg>
<s-l>वेश्मानि रामः परिबर्हवन्ति विश्राण्य सौहार्धनिधिः सुहृद्ब्यः ।</s-l><s-l>बाष्पायमाणो बलिमन्निकेतम् आलेख्यशेषस्य पितुर् विवेश ॥</s-l></s-lg>
<s-lg>
<s-l>कृताञ्जलिस् तत्र यद् अम्ब सत्यान् नाभ्रश्यत स्वर्गफलाद् गुरुर् नः ।</s-l><s-l>तच् चिन्त्यमानं सुकृतं तवेति जहार लज्जां भरतस्य मातुः ॥</s-l></s-lg>
<s-lg>
<s-l>तथा च सुग्रीवविभीशणादीन् उपाचरत् कृत्रिमसंविधाभिः ।</s-l><s-l>संकल्पमात्रोदितसिद्धयस् ते क्रान्ता यथा चेतसि विस्मयेन ॥</s-l></s-lg>
<s-lg>
<s-l>सभाजनायोपगतान् स दिव्यान् मुनीन् पुरस्कृत्य हतस्य शत्रोः ।</s-l><s-l>शुश्राव तेभ्यः प्रभवादि वृत्तं स्वविक्रमे गौरवम् आदधानम् ॥</s-l></s-lg>
<s-lg>
<s-l>प्रतिप्रयातेषु तपोधनेषु सुखाद् अविज्ञातगतार्धमासान् ।</s-l><s-l>सीतास्वहस्तोपहृताग्र्यपूजान् रक्षःकपीन्द्रान् विससर्ज रामः ॥</s-l></s-lg>
<s-lg>
<s-l>तच् चात्मचिन्तासुलभं विमानं हृतं सुरारेः सह जीवितेन ।</s-l><s-l>कैलासनाथोद्वहनाय भूयः पुष्पं दिवः पुष्पकम् अन्वमंस्त ॥</s-l></s-lg>
<s-lg>
<s-l>पितुर् नियोगाद् वनवासम् एवं निस्तीर्य रामः प्रतिपन्नराज्यः ।</s-l><s-l>धर्मार्थकामेषु समां प्रपेदे यथा तथैवावरजेषु वृत्तिम् ॥</s-l></s-lg>
<s-lg>
<s-l>सर्वासु मातृष्व् अपि वत्सलत्वात् स निर्विशेषप्रतिपत्तिर् आसीत् ।</s-l><s-l>षडाननापीतपयोधरासु नेता चमूनाम् इव कृत्तिकासु ॥</s-l></s-lg>
<s-lg>
<s-l>तेनार्थवांल् लोभपराङ्मुखेन तेन घ्नता विघ्नभयं क्रियावान् ।</s-l><s-l>तेनास लोकः पितृमान् विनेत्रा तेनैव शोकापनुदेन पुत्री ॥</s-l></s-lg>
<s-lg>
<s-l>स पौरकार्याणि समीक्ष्य काले रेमे विदेहाधिपतेर् दुहित्रा ।</s-l><s-l>उपस्थितश् चारु वपुस् तदीयं कृत्वोपभोगोत्सुकयेव लक्ष्म्या ॥</s-l></s-lg>
<s-lg>
<s-l>तयोर् यथाप्रार्थितम् इन्द्रियार्थान् आसेदुषोः सद्मसु चित्रवत्सु ।</s-l><s-l>प्राप्तानि दुःखान्य् अपि दण्डकेषु संचिन्त्यमानानि सुखान्य् अभूवन् ॥</s-l></s-lg>
<s-lg>
<s-l>अथाधिकस्निग्धविलोचनेन मुखेन सीता शरपाण्डुरेण ।</s-l><s-l>आनन्दयित्री परिणेतुर् आसीद् अनक्षरव्यञ्जितदोहदेन ॥</s-l></s-lg>
<s-lg>
<s-l>ताम् अङ्कम् आरोप्य कृशाङ्गयष्टिं वर्णान्तराक्रान्तपयोधराग्राम् ।</s-l><s-l>विलज्जमानां रहसि प्रतीतः प्रप्रच्छ रामां रमणो ऽभिलाषम् ॥</s-l></s-lg>
<s-lg>
<s-l>सा दष्टनीवारबलीनिहिंस्रैः संबद्ध वैखानसकन्यकानि ।</s-l><s-l>इयेष भूयः कुशवन्ति गन्तुं भागीरथीतीरतपोवनानि ॥</s-l></s-lg>
<s-lg>
<s-l>तस्यै प्रतिश्रुत्य रघुप्रवीरस् तद् (?) ईप्सितं पार्श्वचरानुयातः ।</s-l><s-l>आलोकयिष्यन् मुदिताम् अयोध्यां प्रासादम् अभ्रंलिहम् आरुरोह ॥</s-l></s-lg>
<s-lg>
<s-l>ऋद्धापणं राजपथं स पश्यन् विगाह्यमानां सरयूं च नौभिः ।</s-l><s-l>विलासिभिश् चाध्युषितानि पौरैः पुरोपकण्ठोपवनानि रेमे ॥</s-l></s-lg>
<s-lg>
<s-l>स किंवदन्तीं वदतां पुरोगः स्वऋत्तम् उद्दिश्य विशुद्धवृत्तः ।</s-l><s-l>सर्पाधिराजोरुभुजो ऽपसर्पं पप्रच्छ भद्रं विजितारिभद्रः ॥</s-l></s-lg>
<s-lg>
<s-l>निर्बन्धपृष्टः स जगाद सर्वं स्तुवन्ति पौराश् चरितं त्वदीयम् ।</s-l><s-l>अन्यत्र रक्षोभवनोषितायाः परिग्रहान् मानवदेव देव्याः ॥</s-l></s-lg>
<s-lg>
<s-l>कलत्रनिन्दागुरुणा किलैवम् अभ्याहतं कीर्तिविपर्ययेण ।</s-l><s-l>अयोघनेनाय इवाभितप्तं वैदेहिबन्धोर् हृदयं विदद्रे ॥</s-l></s-lg>
<s-lg>
<s-l>किम् आत्मनिर्वादकथाम् उपेक्षे जायाम् अदोषाम् उत संत्यजामि ।</s-l><s-l>इत्य् एकपक्षाश्रयविक्लवत्वाद् आसीत् स दोलाचलचित्तवृत्तिः ॥</s-l></s-lg>
<s-lg>
<s-l>निश्चित्य चानन्यनिवृत्ति वाच्यं त्यागेन पत्न्याः परिमार्ष्टुम् ऐच्छत् ।</s-l><s-l>अपि स्वदेहात् किम् उतेन्द्रियार्थाद् यशोधनानां हि यशो गरीयः ॥</s-l></s-lg>
<s-lg>
<s-l>स संनिपात्यावरजान् हतौजास् तद्विक्रियादर्शनलुप्तहर्षान् ।</s-l><s-l>कौलीनम् आत्माश्रयम् आचचक्षे तेभ्यः पुनश् चेदम् उवाच वाक्यम् ॥</s-l></s-lg>
<s-lg>
<s-l>राजर्षिवंशस्य रविप्रसूतेर् उपस्थितः पश्यत कीदृशो ऽयम् ।</s-l><s-l>मत्तः सदाचारशुचेः कलङ्कः पयोदवाताद् इव दर्पणस्य ॥</s-l></s-lg>
<s-lg>
<s-l>पौरेषु सो ऽहं वहुलीभवन्तम् अपां तरङ्गेष्व् इव तैलबिन्दुम् ।</s-l><s-l>सोढुं न तत्पूर्वम् अवर्णम् ईशे आलानिकं स्थाणुम् इव द्विएपेन्द्रः ॥</s-l></s-lg>
<s-lg>
<s-l>तस्यापनोदाय फलप्रवृत्ताव् उपस्थितायाम् अपि निर्व्यपेक्षः ।</s-l><s-l>त्यक्ष्यामि वैदेहसुतां पुरस्तात् समुद्रनेमिं पितुर् आज्ञयेव ॥</s-l></s-lg>
<s-lg>
<s-l>अवैमि चैनाम् अनघेति किं तु लोकापवादो बलवान् मतो मे ।</s-l><s-l>छाया हि भूमेः शशिनो मलत्वेन् आरोपिता शुद्धिमतः प्रजाभिः ॥</s-l></s-lg>
<s-lg>
<s-l>रक्षोवधान्तो न च मे प्रयासो व्यर्थः स वैरप्रतिमोचनाय ।</s-l><s-l>अमर्षणः शोणितकाङ्क्षया किं पदा स्पृशन्तं दशति द्विजिह्वः ॥</s-l></s-lg>
<s-lg>
<s-l>तद् एष सर्गः करुणार्द्रचित्तैर् न मे भवद्भिः प्रतिषेधनीयः ।</s-l><s-l>यद्य् अर्थिता निर्हृतवाच्यशल्यान् प्राणान् मया धारयितुं चिरं वः ॥</s-l></s-lg>
<s-lg>
<s-l>इत्य् उक्तवन्तं जनकात्मजायां नितान्तरूक्षाभिनिवेशम् ईशम् ।</s-l><s-l>न कश्चन भ्रातृषु तेषु शक्तो निषेद्धुम् आसीद् अनुवर्तितुं वा ॥</s-l></s-lg>
<s-lg>
<s-l>स लक्ष्मणं लक्ष्मणपूर्वजन्मा विलोक्य लोकत्रयगीतकीर्तिः ।</s-l><s-l>सौम्येति चाभाष्य यथार्थभाषी स्थितं निदेशे पृथग् आदिदेश ॥</s-l></s-lg>
<s-lg>
<s-l>प्रजावती दोहदशंसिनी ते तपोवनेषु स्पृहयालुर् एव ।</s-l><s-l>सौम्येति चाभाष्य यथार्थभाषी प्रापय्य वाल्मीकिपदं त्यजैनाम् ॥</s-l></s-lg>
<s-lg>
<s-l>स शुश्रुवान् मातरि भार्गवेण पितुर् नियोगात् प्रहृतम् द्विषद्वत् ।</s-l><s-l>प्रत्यग्रहीद् अग्रजशासनं तद् आज्ञा गुरूणां ह्य् अविचारणीया ॥</s-l></s-lg>
<s-lg>
<s-l>अथानुकूलश्रवणप्रतीताम् अत्रस्नुभिर् युक्तधुरं तुरंगैः ।</s-l><s-l>रथं सुमन्त्र प्रतिपन्नरश्मिम् आरोप्य वैदेहसुतां प्रतस्थे ॥</s-l></s-lg>
<s-lg>
<s-l>सा नीयमाना रुचिरान् प्रदेशान् प्रियंकरो मे प्रिय इत्य् अनन्दत् ।</s-l><s-l>नाबुद्ध कल्पद्रुमतां विहाय जातं तम् आत्मन्य् असिपत्त्रवृक्षम् ॥</s-l></s-lg>
<s-lg>
<s-l>जुगूह तस्याः पथि लक्ष्मणो यत् सव्येतरेण स्फुरता तद् अक्ष्णा ।</s-l><s-l>आख्यातम् अस्यै गुरु भावि दुःखम् अत्यन्तलुप्तप्रियदर्शनेन ॥</s-l></s-lg>
<s-lg>
<s-l>सा दुर्निमित्तोपगताद् विषादात् सद्यः परिम्लानमुखारविन्दा ।</s-l><s-l>राज्ञः शिवं सावरजस्य भूयाद् इत्य् आशशंसे करणैर् अबाह्यैः ॥</s-l></s-lg>
<s-lg>
<s-l>गुरोर् नियोगाद् वनितां वनान्ते साध्वीं सुमित्रातनयो विहास्यन् ।</s-l><s-l>अवार्यतेवोत्थितवीचिहस्तैर् जह्नोर् दुहित्रा स्हितया पुरस्तात् ॥</s-l></s-lg>
<s-lg>
<s-l>रथात् स यन्त्रा निगृहीतवाहात् तां भ्रातृह्यायां पुलिने ऽवतार्य ।</s-l><s-l>गङ्गां निषादाहृतनौविशेषस् ततार संधाम् इव सत्यसंधः ॥</s-l></s-lg>
<s-lg>
<s-l>अथ व्यवस्थापितवाक् कथंचित् सौमित्रिर् अन्तर्गतबाष्पकण्ठः ।</s-l><s-l>औत्पातिको मेघ इवाश्मवर्षं महीपतेः शासनम् उज्जगार ॥</s-l></s-lg>
<s-lg>
<s-l>ततो ऽभिषङ्गानिलविप्रविद्धा प्रभ्रश्यमानाभरणस्प्रसूना ।</s-l><s-l>स्वमूर्तिलाभप्रकृतिं धरित्रीं लतेव सीता सहसा जगाम ॥</s-l></s-lg>
<s-lg>
<s-l>इक्ष्वाकुवंशप्रभवः कथं त्वां त्यजेद् अकस्मात् पतिर् आर्यवृत्तः ।</s-l><s-l>इति क्षितिः संशयितेव तस्यै ददौ प्रवेशं जननी न तावत् ॥</s-l></s-lg>
<s-lg>
<s-l>सा लुप्तसंज्ञा न विवेद दुःखं प्रत्यागतासुः समतप्यतान्तः ।</s-l><s-l>तस्याः सुमित्रात्मजयत्नलब्धो मोहाद् अभूत् कष्टतरः प्रबोधः ॥</s-l></s-lg>
<s-lg>
<s-l>न चावदद् भर्तुर् अवर्णम् आर्या निराकरिष्णोर् वृजिनाद् ऋते ऽपि ।</s-l><s-l>आत्मानम् एव स्थिरदुःखबाजं पुनः पुनर् दुष्कृतिनं निनिन्द ॥</s-l></s-lg>
<s-lg>
<s-l>आश्वास्य रामावरजः सतीं ताम् आख्यातवाल्मीकिनिकेतमार्गः ।</s-l><s-l>निघ्नस्य मे भर्तृनिदेशरौक्ष्यं देवि क्षमस्वेति बभूव नम्रः ॥</s-l></s-lg>
<s-lg>
<s-l>सीता समुत्थाप्य जगाद वाक्यं प्रीतास्मि ते सौम्यचिराय जीव ।</s-l><s-l>विडौजसा विष्णुर् इवाग्रजेन भ्रात्रा यद् इत्थं परवान् असि त्वम् ॥</s-l></s-lg>
<s-lg>
<s-l>श्वश्रूजनं सर्वम् अनुक्रमेण विज्ञापय प्रापितमत्प्रणामः ।</s-l><s-l>प्रजानिशेकं मयि वर्तमानं सूनोर् अनुध्यायत चेतसेति ॥</s-l></s-lg>
<s-lg>
<s-l>वाच्यस् त्वया मद्वचनात् स राजा वह्नौ विशुद्धाम् अपि यत् समक्षम् ।</s-l><s-l>मां लोकवादश्रवणाद् अहासीः श्रुतस्य किं तत् सदृशं कुलस्य ॥</s-l></s-lg>
<s-lg>
<s-l>कल्याणबुद्धेर् अथ वा तवायं न कामचारो मयि शङ्कनीयः ।</s-l><s-l>ममैव जन्मान्तरपातकानां विपाकविस्फूर्जथुर् अप्रसह्यः ॥</s-l></s-lg>
<s-lg>
<s-l>उपस्थितां पूर्वम् अपास्य लक्ष्मीं वनं मया सार्धम् असि प्रपन्नः ।</s-l><s-l>तद् आस्पदं प्राप्य तयातिरोषात् सोढास्मि न त्वद्भवने वसन्ती ॥</s-l></s-lg>
<s-lg>
<s-l>निशाचरोपप्लुतभर्तृकाणां तपस्विनीनां भवतः प्रसादात् ।</s-l><s-l>भूत्वा शरण्या शरणार्थम् अन्यां कथं प्रपत्स्ये त्वयि दीप्यमाने ॥</s-l></s-lg>
<s-lg>
<s-l>किं वा तवात्यन्तवियोगमोघे कुर्याम् उपेक्षां हतजीविते ऽस्मिन् ।</s-l><s-l>स्याद् रक्षणीयं यदि मे न तेजस् त्वदीयम् अन्तर्गतम् अन्तरायः ॥</s-l></s-lg>
<s-lg>
<s-l>साहं तपः सूर्यनिविष्टदृष्टिर् ऊर्ध्वं प्रसूतेस् चरितुम् यतिष्ये ।</s-l><s-l>तथा यथा मे जननान्तरे ऽपि त्वम् एव भर्ता न च विप्रयोगः ॥</s-l></s-lg>
<s-lg>
<s-l>नृपस्य वर्णाश्रमरक्षणं यत् स एव धर्मो मनुना प्रणीतः ।</s-l><s-l>निर्वासिताप्य् एवम् अतस् त्वयाहं तपस्विसामान्यम् अवेक्षणीया ॥</s-l></s-lg>
<s-lg>
<s-l>तथेति तस्याः प्रतिगृह्य वाचं रामानुजे दृश्टिपथं व्यतीते ।</s-l><s-l>सा मुक्तकण्ठं व्यसनातिभाराच् चक्रन्द विग्ना कुररीव भूयः ॥</s-l></s-lg>
<s-lg>
<s-l>नृत्यं मयूराः कुसुमानि वृक्षा दर्भान् उपात्तान् विजहुर् हरिण्यः ।</s-l><s-l>तस्याः प्रपन्ने समदुःखभावम् अत्यन्तम् आसीद् रुदितं वने ऽपि ॥</s-l></s-lg>
<s-lg>
<s-l>ताम् अभ्यगच्छद् रुदितानुसारी कविः कुशेध्माहरणाय यातः ।</s-l><s-l>निषादविद्धाण्डजदर्शनोत्थः श्लोकत्वम् आपद्यत यस्य शोकः ॥</s-l></s-lg>
<s-lg>
<s-l>तम् अश्रु नेत्रावरणं प्रमृज्य सीता विलापाद् विरता ववन्दे ।</s-l><s-l>तस्यै मुनिर् दोहदलिङ्गदर्शी दाश्वान् सुपुर्त्राशिषम् इत्य् उवाच ॥</s-l></s-lg>
<s-lg>
<s-l>जाने विषृश्टां प्रणिधानतस् त्वां मिथ्यापवादक्षुभितेन भर्त्रा ।</s-l><s-l>तन् मा व्यथिष्ठा विषयान्तरस्थं प्राप्तासि वैदेहि पितुर् निकेतम् ॥</s-l></s-lg>
<s-lg>
<s-l>उथ्कातलोकत्रयकण्टके ऽपि सत्यप्रतिज्ञे ऽप्य् अविकत्थने ऽपि ।</s-l><s-l>त्वां प्रत्य् अकस्मात् कलुषप्रवृत्ताव् अस्त्य् एव मन्युर् भरताग्रजे मे ॥</s-l></s-lg>
<s-lg>
<s-l>तवेन्दुकीर्तिः श्वशुरः सखा मे सतां भवोच्छेदकरः पिता ते ।</s-l><s-l>धुरि स्थिता त्वं पतिदेवतानां किं तन् न येनासि ममानुकम्प्या ॥</s-l></s-lg>
<s-lg>
<s-l>तपस्विसंसर्गविनितत्सत्त्वे तपोवने वीतभया वसास्मिन् ।</s-l><s-l>इतो भविष्यत्य् अनघप्रसूतेर् अपत्यसंस्कारमयो विधिस् ते ॥</s-l></s-lg>
<s-lg>
<s-l>अशून्यतीरां मुनिसंनिवेशैस् तमोऽपहन्त्रीं तमसां विगाह्य ।</s-l><s-l>तत्सैकतोत्सङ्गबलिक्रियाभिः संपत्स्यते ते मनसः प्रसादः ॥</s-l></s-lg>
<s-lg>
<s-l>पुष्पं फलं चार्तवम् आहरन्त्यो बीजं च बालेयम् अकृष्टरोहि ।</s-l><s-l>विनोदयिष्यन्ति नवाभिषङ्गाम् उदारवाचो मुनिकन्यकास् त्वाम् ॥</s-l></s-lg>
<s-lg>
<s-l>पयोघटैर् आश्रमबालवृक्षान् संवर्धयन्ती स्वबलानुरूपैः ।</s-l><s-l>असंशयं प्राक् तनयोपपत्तेः स्तनंधयप्रीतिम् अवाप्स्यसि त्वम् ॥</s-l></s-lg>
<s-lg>
<s-l>अनुग्रहप्रत्यभिनन्दिनीं तां वाल्मीकिर् आदाय दयार्द्रचेताः ।</s-l><s-l>सायं मृगाध्यासितवेदिपार्श्वं स्वम् आश्रमं शान्तमृगं निनाय ॥</s-l></s-lg>
<s-lg>
<s-l>ताम् अर्पयाम् आस च शोकदीनां तदागमप्रीतिषु तापसीषु ।</s-l><s-l>निर्विष्टसारां पितृभिर् हिमांशोर् अन्त्यां कलां दर्श इवौषधीषु ॥</s-l></s-lg>
<s-lg>
<s-l>ता इङ्गुदीस्नेहकृतप्रदीपम् आस्तीर्णमेध्याजिनतल्पम् अन्तः ।</s-l><s-l>तस्यै सपर्यानुपदं दिनान्ते निवासहेतोर् उटजं वितेरुः ॥</s-l></s-lg>
<s-lg>
<s-l>तत्राभिषेकप्रयता वसन्ती प्रयुक्तपूजा विधिनातिथिभ्यः ।</s-l><s-l>वन्येन सा वल्कलिनी शरीरं पत्युः प्रजासंततये बभार ॥</s-l></s-lg>
<s-lg>
<s-l>अपि प्रभुः सानुशयो ऽधुना स्यात् किम् उत्सुकः शक्रजितो ऽपि हन्ता ।</s-l><s-l>शशंस सीतापरिदेवनान्तम् अनुष्ठितं शासनम् अग्रजाय ॥</s-l></s-lg>
<s-lg>
<s-l>बभूव रामः सहसा सबाष्पस् तुषारवर्षीव सहस्यचन्द्रः ।</s-l><s-l>कौलीनभीतेन गृहान् निरस्ता न तेन वैदेहसुता मनस्तः ॥</s-l></s-lg>
<s-lg>
<s-l>निगृह्य शोकं स्वयम् एव धीमान् वर्णाश्रमावेक्षणजागरूकः ।</s-l><s-l>स भ्रातृसाधारणभोगम् ऋद्धं राज्यं रजोरिक्तमनाः शशास ॥</s-l></s-lg>
<s-lg>
<s-l>ताम् एकभार्यां परिवादभीरोः साध्वीम् अपि त्यक्तवतो नृपस्य ।</s-l><s-l>वक्षस्य् असंघट्टसुखं वसन्ती रेजे सपत्नीरहितेव लक्ष्मीः ॥</s-l></s-lg>
<s-lg>
<s-l>सीतां हित्वा दशमुखरिपुर् नोपयेम यद् अन्यां तस्या एव प्रतिकृतिसखो यत् क्रतून् आजहार ।</s-l><s-l>वृत्तान्तेन श्रवणविषयप्रापिणा तेन भर्तुः सा दुर्वारं कथम् अपि परित्यागदुःखं विषेहे ॥</s-l></s-lg>
<s-lg>
<s-l>कृतसीतापरित्यागः स रत्नाकरमेखलाम् ।</s-l><s-l>बुभूजे पृथिवीपालः पृथिवीम् एव केवलाम् ॥</s-l></s-lg>
<s-lg>
<s-l>लवणेन विलुप्तेज्यास् तामिस्रेण तम् अभ्ययुः ।</s-l><s-l>मुनयो यमुनाभाजः शरण्यं शरणार्थिनः ॥</s-l></s-lg>
<s-lg>
<s-l>अवेक्ष्य रामं ते तस्मिन् न प्रजह्रुः स्वतेजसा ।</s-l><s-l>त्राणाभावे हि शापास्त्राः कुर्वन्ति तपसो व्ययम् ॥</s-l></s-lg>
<s-lg>
<s-l>प्रतिशुश्राव काकुत्स्थस् तेभ्यो विघ्नप्रतिक्रियाम् ।</s-l><s-l>धर्मसंरक्षणायैव प्रवृत्तिर् भुवि शार्ङ्गिणः ॥</s-l></s-lg>
<s-lg>
<s-l>ते रामाय वधोपायम् आचख्युर् विबुधविषः ।</s-l><s-l>दुर्जयो लवणः शूली विशूलः प्रार्थ्यताम् इति ॥</s-l></s-lg>
<s-lg>
<s-l>आदिदेशाथ शत्रुघ्नं तेषां क्षेमाय राघवः ।</s-l><s-l>करिष्यन्न् इव नामास्य यथार्थम् अरिनिग्रहात् ॥</s-l></s-lg>
<s-lg>
<s-l>यः कश्चन रघूणां हि परम् एकः परंतपः ।</s-l><s-l>अपवाद इवोत्सर्गं व्यावर्तयितुम् ईश्वरः ॥</s-l></s-lg>
<s-lg>
<s-l>अग्रजेन प्रयुक्ताशीस् तदा दाशरथी रथी ।</s-l><s-l>ययौ वन्स्तह्लिः पश्यन् पुष्पिताः सुरभीर् अभीः ॥</s-l></s-lg>
<s-lg>
<s-l>रामादेशाद् अनुपदं सेनाङ्गं तस्य सिद्धये ।</s-l><s-l>पश्चाद् अध्ययनार्थस्य धातोर् अधिर् इवाभवत् ॥</s-l></s-lg>
<s-lg>
<s-l>आदिष्टवर्त्मा मुनिभिः स गच्छंस् तपतां वरः ।</s-l><s-l>विरराज रथपृष्ठैर् वालखिल्यैर् इवांशुमान् ॥</s-l></s-lg>
<s-lg>
<s-l>तस्य मार्गवशाद् एका बभूव वसतिर् यतः ।</s-l><s-l>रथस्वनोत्कण्ठमृगे वाल्मीकीये तपोवने ॥</s-l></s-lg>
<s-lg>
<s-l>तम् ऋषिः पूजयाम् आस कुमारं क्लान्तवाहनम् ।</s-l><s-l>तपःप्रभावसिद्धाभिर् विशेषप्रतिपत्तिभिः ॥</s-l></s-lg>
<s-lg>
<s-l>तस्याम् एवास्य यामिन्याम् अन्तर्वत्नी प्रजावती ।</s-l><s-l>सुताव् असूत संपन्नौ कोशदण्डाव् इव क्षितिः ॥</s-l></s-lg>
<s-lg>
<s-l>संतानश्रवणाद् भ्रातुः सौमित्रिः सौमनस्यवान् ।</s-l><s-l>प्राञ्जलिर् मुनिम् आमन्त्र्य प्रातर् युक्तरथो ययौ ॥</s-l></s-lg>
<s-lg>
<s-l>स च प्राप मधूपघ्नं कुम्भीनस्याश् च कुक्षिजः ।</s-l><s-l>वनात् करम् इवादाय सत्त्वराशिम् उपस्थितः ॥</s-l></s-lg>
<s-lg>
<s-l>धूमधूम्रो वसाघन्धी ज्वालाबभ्रुशिरोरुहः ।</s-l><s-l>क्रव्याद्गणपरीवारश् चिताग्निर् इव जङ्गमः ॥</s-l></s-lg>
<s-lg>
<s-l>अपशुलं तम् आसाद्य लवणं लक्ष्मणानुजः ।</s-l><s-l>रुरोध संमुखीनो हि जयो रन्ध्रप्रहारिणाम् ॥</s-l></s-lg>
<s-lg>
<s-l>नातिपर्याप्तम् आलक्ष्य मत्कुक्षेर् अद्य भोजनम् ।</s-l><s-l>दिष्ट्या त्वम् असि मे धात्रा भीग्तेनेवोपपादितः ॥</s-l></s-lg>
<s-lg>
<s-l>इति संतर्ज्य शत्रुघ्नं राक्षसस् तज्जिघांसया ।</s-l><s-l>प्रांशुम् उत्पाटयाम् आस मुस्तास्तम्बम् इव द्रुमम् ॥</s-l></s-lg>
<s-lg>
<s-l>सौमित्रेर् निशितैर् बाणैर् अन्तरा शकलीकृतः ।</s-l><s-l>गात्रं पुष्परजः प्राप न शाखी नैरृतेरितः ॥</s-l></s-lg>
<s-lg>
<s-l>विनाशात् तस्य वृक्षस्य रक्षस् तस्मै महोपलम् ।</s-l><s-l>प्रजिघाय कृतान्तस्य मुष्टिं पृथग् इव स्थितम् ॥</s-l></s-lg>
<s-lg>
<s-l>ऐन्द्रम् अस्त्रम् उपादाय शत्रुघ्नेन स ताडितः ।</s-l><s-l>सिकताभ्यो ऽपि हि परां प्रपेदे परमाणुताम् ॥</s-l></s-lg>
<s-lg>
<s-l>दक्षिणं दोषम् उद्यम्य राक्षसस् तम् उपाद्रवत् ।</s-l><s-l>एकताल इवोपातपवनप्रेरितो गिरिः ॥</s-l></s-lg>
<s-lg>
<s-l>कार्ष्नेन पत्त्रिना शत्रुः स भिन्नर्हृदयः पतन् ।</s-l><s-l>आनिनाय भुवः कम्पं जहाराश्रमवासिनाम् ॥</s-l></s-lg>
<s-lg>
<s-l>वयसां पङ्क्तयः पेतुर् हतस्योपरि रक्षसः ।</s-l><s-l>तत्प्रतिद्वन्दिनो मूर्ध्नि दिव्याः कुसुमवृष्टयः ॥</s-l></s-lg>
<s-lg>
<s-l>स हत्वा लवणं वीरस् तदा मेने महौजसः ।</s-l><s-l>भ्रातुः सोदर्यम् आत्मानम् इन्द्रजिद्वधशोभिनः ॥</s-l></s-lg>
<s-lg>
<s-l>तस्य संस्तूयमानस्य चरितार्थैस् तपस्विभिः ।</s-l><s-l>शुशुभे विक्रमोदग्रं व्रीडयावनतं शिरः ॥</s-l></s-lg>
<s-lg>
<s-l>उपकूलं स कालिन्द्याः पुरीं पौरुषभूषणः ।</s-l><s-l>निर्ममे निर्ममो ऽर्थेषु मथुरां मधुराकृतिः ॥</s-l></s-lg>
<s-lg>
<s-l>या सौराज्यप्रकाशाभिर् बभौ पौरविभूतिभिः ।</s-l><s-l>स्वर्गाभिष्यन्दवमनं कृत्वेवोपनिवेशिता ॥</s-l></s-lg>
<s-lg>
<s-l>तत्र सौधगतः पश्यन् यमुनां चक्रवाकिनीम् ।</s-l><s-l>हेम भक्तिमतीं भूमेः प्रवेणीम् इव प्रिपिये ॥</s-l></s-lg>
<s-lg>
<s-l>सखा दशरथस्याथ जनकस्य च मन्त्रकृत् ।</s-l><s-l>संचस्कारोभयप्रीत्या मैथिलेयौ यथाविधि ॥</s-l></s-lg>
<s-lg>
<s-l>स तौ कुशलवोन्मृष्टगर्भक्लेदौ तदाख्यया ।</s-l><s-l>कविः कुशलवाव् एव चकार किल नामतः ॥</s-l></s-lg>
<s-lg>
<s-l>साङ्गं च वेदम् अध्याप्य किंचिदुत्क्रान्तशैशवौ ।</s-l><s-l>स्वकृतिं गापयाम् आस कविप्रथमपद्धतिम् ॥</s-l></s-lg>
<s-lg>
<s-l>रामस्य मधुरं वृत्तं गायन्तौ मातुर् अग्रतः ।</s-l><s-l>तद्वियोगव्यथां किंचिच् छिथिलीचक्रतुः सुतौ ॥</s-l></s-lg>
<s-lg>
<s-l>इतरे ऽपि रघोर् वंश्यास् त्रयस् त्रेताग्नितेजसः ।</s-l><s-l>तद्योगात् पतिवत्नीषु पत्नीष्व् आसन् द्विसूनवः ॥</s-l></s-lg>
<s-lg>
<s-l>शत्रुघातिनि शत्रुघ्नः सुबाहौ च बहुश्रुते ।</s-l><s-l>मथुराविदिशे सून्वोर् निदधे पूर्वजोत्सुकः ॥</s-l></s-lg>
<s-lg>
<s-l>भूयस् तपोव्ययो मा भूद् वाल्मीकेर् इति सो ऽत्यगात् ।</s-l><s-l>मैथिलीतनयोद्गीतनिष्पन्दमृगम् आश्रमम् ॥</s-l></s-lg>
<s-lg>
<s-l>वशी विवेश चायोध्यां रथ्यासंस्कारशोभिनीम् ।</s-l><s-l>लवणस्य वधात् पौरैर् अतिगौरवम् ईक्षितः ॥</s-l></s-lg>
<s-lg>
<s-l>स ददर्श सभामध्ये सभासद्भिर् उपस्थितम् ।</s-l><s-l>रामं सीतापरित्यागाद् असामण्यपतिं भुवः ॥</s-l></s-lg>
<s-lg>
<s-l>तम् अभ्यनन्दत् प्रणतं लवणान्तकम् अग्रजः ।</s-l><s-l>कालनेमिवधात् प्रीतस् तुराषाड् इव शार्ङ्गिणम् ॥</s-l></s-lg>
<s-lg>
<s-l>स पृष्टः सर्वतो वार्त्ताम् आख्याद् राज्ञे न संततिम् ।</s-l><s-l>प्रत्यर्पयिष्यतः काले कवेर् आद्यस्य शासनात् ॥</s-l></s-lg>
<s-lg>
<s-l>अथ जानपदो विप्रः शिशुम् अप्राप्तयौवनम् ।</s-l><s-l>अवतार्य्ऽ; आङ्कशय्यास्थं द्वारि चक्रन्द भूपतेः ॥</s-l></s-lg>
<s-lg>
<s-l>शोचनीयासि वसुधे या त्वं दशरथाच् च्युता ।</s-l><s-l>रामहस्तम् अनुप्राप्य कष्टात् कष्टतरं गता ॥</s-l></s-lg>
<s-lg>
<s-l>श्रुत्वा तस्य शुचो हेतुं गोप्ता जिह्राय राघवः ।</s-l><s-l>न ह्य् अकालभवो मृत्युर् इक्ष्वाकुपदम् अस्पृशत् ॥</s-l></s-lg>
<s-lg>
<s-l>स मुहूर्तं सहस्वेति द्विजम् आश्वास्य दुःखितम् ।</s-l><s-l>यानं सस्मार कौबेरं वैवस्वतजिगीषया ॥</s-l></s-lg>
<s-lg>
<s-l>आत्तशस्त्रस् तद् अध्यास्य प्रतिस्थः स रघूद्वहः ।</s-l><s-l>उच्चचार पुरस् तस्य गूढरूपा सरस्वती ॥</s-l></s-lg>
<s-lg>
<s-l>राजन् प्रजासु ते कश्चिद् अपचारः प्रवर्तते ।</s-l><s-l>तम् अन्विष्य प्रशमयेर् भवितासि ततः कृती ॥</s-l></s-lg>
<s-lg>
<s-l>इत्य् आप्तवचनाद् रामो विनेष्यन् वर्णविक्रियाम् ।</s-l><s-l>दिशः पपात पत्त्रेण वेगनिष्कम्पकेतुना ॥</s-l></s-lg>
<s-lg>
<s-l>अथ धूमाभिताम्राक्षं वृक्षाखावलम्बिनम् ।</s-l><s-l>ददर्श कंचिद् ऐक्श्वाकस् तपस्यन्तम् अधोमुखम् ॥</s-l></s-lg>
<s-lg>
<s-l>पृष्टनामान्वयो राज्ञा स किलाचष्ट धूमपः ।</s-l><s-l>आत्मानं शम्बुकं नाम शूद्रं सुरपदार्थिनम् ॥</s-l></s-lg>
<s-lg>
<s-l>तपस्य् अनधिकारित्वात् प्रजानां तम् अघावहम् ।</s-l><s-l>शीर्षच्छेद्यं परिच्छिद्य नियन्ता शस्त्रम् आददे ॥</s-l></s-lg>
<s-lg>
<s-l>स तद्वक्त्रं हिमक्लिष्टकिञ्जल्कम् इव पङ्कजम् ।</s-l><s-l>ज्योतिष्कणाहतश्मश्रु कण्ठनालाद् अपाहरत् ॥</s-l></s-lg>
<s-lg>
<s-l>कृतण्डः स्वयम् राज्ञा लेभे शूद्रः सतां गतिम् ।</s-l><s-l>तपसा दुश्चरेणापि न स्वमार्गविलङ्घिना ॥</s-l></s-lg>
<s-lg>
<s-l>रघुनाथो ऽप्य् अगस्त्येन मार्गसंदर्शितात्मना ।</s-l><s-l>महौजसा संयुयुजे शरत्काल इवेन्दुना ॥</s-l></s-lg>
<s-lg>
<s-l>कुम्भयोनिर् अलंकारं तस्मै दिव्यपरिग्रहम् ।</s-l><s-l>ददौ दत्तं समुद्रेण पीतेनेवात्मनिष्क्रयम् ॥</s-l></s-lg>
<s-lg>
<s-l>तं दधन् मैथिलीकण्ठनिर्व्यापारेण बाहुना ।</s-l><s-l>पश्चान् निववृते रामः प्राक् परासुर् द्विजात्मजः ॥</s-l></s-lg>
<s-lg>
<s-l>तस्य पूर्वोदितां निन्दां द्विजः पुत्रसमागतः ।</s-l><s-l>स्तुत्या निवर्तयाम् आस त्रातुर् वैवस्वताद् अपि ॥</s-l></s-lg>
<s-lg>
<s-l>तम् अध्वराय मुक्ताश्वं रक्षःकपिनरेश्वराः ।</s-l><s-l>मेघाः सस्यम् इवाम्भोभिर् अभ्यवर्षन्न् उपायनैः ॥</s-l></s-lg>
<s-lg>
<s-l>दिग्भ्यो निमन्त्रिताश् चैनम् अभिजग्मुर् महर्षयः ।</s-l><s-l>न भौमान्य् एव धिष्ण्यानि हित्वा ज्योतिर्मयान्य् अपि ॥</s-l></s-lg>
<s-lg>
<s-l>उपशल्यनिविष्टैस् तैश् चतुर्द्वारमुखी बभौ ।</s-l><s-l>अयोध्या सृष्टलोकेव सद्यः पैतामही तनुः ॥</s-l></s-lg>
<s-lg>
<s-l>श्लाघ्यस् त्यागो ऽपि वैदेह्याः पत्युः प्राग्वंशवासिनः ।</s-l><s-l>अनन्यहानेः तस्यासीत् सैव जाया हिरण्मयी ॥</s-l></s-lg>
<s-lg>
<s-l>विधेर् अधिकसंभारस् ततः प्रववृते मखः ।</s-l><s-l>आसन् यत्र क्रियाविघ्ना राक्षसा एव रक्षिणः ॥</s-l></s-lg>
<s-lg>
<s-l>अथ प्राचेतसोपज्ञं रामायणम् इतस् ततः ।</s-l><s-l>मैथिलेयौ कुशलवौ जगतुर् गुरुचोदितौ ॥</s-l></s-lg>
<s-lg>
<s-l>वृत्तं रामस्य वाल्मीकेः कृतिस् तौ किंनरस्वनौ ।</s-l><s-l>किं तद् येन मनो हर्तुम् अलं स्यातां न शृण्वताम् ॥</s-l></s-lg>
<s-lg>
<s-l>रूपे गीते च माधुर्यम् तयोस् तज्ज्ञैर् निवेदितम् ।</s-l><s-l>ददर्श सानुजो रामः शुश्राव च कुतूहली ॥</s-l></s-lg>
<s-lg>
<s-l>तद्गीतश्रवणैकाग्रा संसद् अश्रुमुखी बभौ ।</s-l><s-l>हिमनिस्यन्दिनी प्रातर् निवाग्तेव वनस्थली ॥</s-l></s-lg>
<s-lg>
<s-l>वयोवेषविसंवादि रामस्य च तयोश् च सा ।</s-l><s-l>जनता प्रेक्ष्य सादृश्यं नाक्शिकम्पं व्यतिष्ठत ॥</s-l></s-lg>
<s-lg>
<s-l>उभयोर् न तथा लोकः प्रावीण्येन विसिष्मिये ।</s-l><s-l>नृपतेः प्रीतिदानेषु वीतस्पृहतया यथा ॥</s-l></s-lg>
<s-lg>
<s-l>गेये केन विनीतौ वां कस्य चेयं कवेः कृतिः ।</s-l><s-l>इति राज्ञा स्वयं पृष्टौ तौ वाल्मीकिम् अशंसताम् ॥</s-l></s-lg>
<s-lg>
<s-l>अथ सावरजो रामः प्राचेतसम् उपेयिवान् ।</s-l><s-l>उरिक्र्त्यात्मनो देहं राज्यम् अस्मै न्यवेदयत् ॥</s-l></s-lg>
<s-lg>
<s-l>स ताव् आख्याय रामाय मैथिलेयौ तद् आत्मजौ ।</s-l><s-l>कविः कारुणिको वव्रे सीतायाः संपरिग्रहम् ॥</s-l></s-lg>
<s-lg>
<s-l>तात शुद्धा समक्षं नः स्नुषा ते जातवेदसि ।</s-l><s-l>दौरात्म्याद् रक्षसस् तां तु नात्रत्याः श्रद्दधुः प्रजाः ॥</s-l></s-lg>
<s-lg>
<s-l>ताः स्वचारित्रम् उद्दिश्य प्रत्याययतु मैथिली ।</s-l><s-l>ततः पुत्रवतीम् एनां प्रतिपत्स्ये तदाज्ञया ॥</s-l></s-lg>
<s-lg>
<s-l>इति प्रतिश्रुते राज्ञा जानकीम् आस्रमान् मुनिः ।</s-l><s-l>शिष्यैर् आनाययाम् आस स्वसिद्धिं नियमैर् इव ॥</s-l></s-lg>
<s-lg>
<s-l>अन्येद्युर् अथ काकुत्स्थः संनिपात्य पुरौकसः ।</s-l><s-l>कविम् आह्वाययाम् आस प्रस्तुतप्रतिपत्तये ॥</s-l></s-lg>
<s-lg>
<s-l>स्वरसंस्कारवत्येव पुत्राभ्यां सह सीतया ।</s-l><s-l>ऋचेवोदर्चिषं सूर्यं रामं मुनिर् उपस्थितः ॥</s-l></s-lg>
<s-lg>
<s-l>काषायपरिवीतेन स्वपदार्पितचक्षुषा ।</s-l><s-l>कविम् आह्वाययाम् आस शान्तेन वपुषैव सा ॥</s-l></s-lg>
<s-lg>
<s-l>जनास् तदालोकपथात् प्रतिसंहृतचक्षुषः ।</s-l><s-l>तस्थुस् ते ऽवाङ्मुखाः सर्वे फलिता इव सालयः ॥</s-l></s-lg>
<s-lg>
<s-l>तां दृष्टिविषये भर्तुर् मुनिर् आस्थितविष्टरः ।</s-l><s-l>कुरु निःसंशयं वत्से स्ववृत्ते लोकम् इत्य् अशात् ॥</s-l></s-lg>
<s-lg>
<s-l>अथ वाल्मीक्शिष्येण पुण्यम् आवर्जितं पयः ।</s-l><s-l>आचम्योदीरयाम् आस सीता सत्यां सरस्वतीम् ॥</s-l></s-lg>
<s-lg>
<s-l>वाङ्मनःकर्मभिः पत्यौ व्यभिचारो यथा न मे ।</s-l><s-l>तथा विश्वंभरे देवि माम् अन्तर्धातुम् अर्हसि ॥</s-l></s-lg>
<s-lg>
<s-l>एवम् उक्ते तया साध्व्या रन्ध्रात् सद्योभवाद् भुवः ।</s-l><s-l>शातह्रदम् इव ज्योतिः प्रभामण्डलम् उद्ययौ ॥</s-l></s-lg>
<s-lg>
<s-l>तत्र नागफणोत्क्षिप्तसिंहासननिषेदुषी ।</s-l><s-l>समुद्ररशना साक्षात् प्रादुरासीद् वसुंधरा ॥</s-l></s-lg>
<s-lg>
<s-l>सा सीताम् अङ्कम् आरोप्य भर्तरि प्रहितेक्षणाम् ।</s-l><s-l>मा मेति व्याहरत्य् एव तस्मिन् पातालम् अभ्यगात् ॥</s-l></s-lg>
<s-lg>
<s-l>धरायां तस्य संरम्भं सीताप्रत्यर्पणैषिणैः ।</s-l><s-l>गुरुर् विधिबलापेक्षी शमयां आस धन्विनः ॥</s-l></s-lg>
<s-lg>
<s-l>ऋषीन् विसृज्य यज्ञान्ते सुहृदश् च पुरस्कृतान् ।</s-l><s-l>रामः सीतागतं स्नेहं निदधे तदपत्ययोः ॥</s-l></s-lg>
<s-lg>
<s-l>युधाजितस् तु संदेशात् स देश सिन्धुनामकम् ।</s-l><s-l>ददौ दत्तप्रभावाय भरताय धृतप्रजः ॥</s-l></s-lg>
<s-lg>
<s-l>भरतस् तत्र गन्धर्वान् युधि निजित्य केवलम् ।</s-l><s-l>आतोद्यं ग्राहयाम् आस समत्याजयद् आयुधम् ॥</s-l></s-lg>
<s-lg>
<s-l>स तक्षपुष्कलौ पुत्रौ राजधान्योस् तदाख्ययोः ।</s-l><s-l>अभिषिच्याभिषेकार्हौ रामान्तिकम् अगात् पुनः ॥</s-l></s-lg>
<s-lg>
<s-l>अङ्गदं चन्द्रकेतुं च लक्ष्मणो ऽप्य् आत्मसंभवौ ।</s-l><s-l>शासनाद् रघुनाथस्य चक्रे कारापथेशावरौ ॥</s-l></s-lg>
<s-lg>
<s-l>इत्य् आरोपितपुत्रास् ते जननीनां जनेश्वराः ।</s-l><s-l>भर्तृलोकप्रपन्नानां निवापान् विदधुः क्रमात् ॥</s-l></s-lg>
<s-lg>
<s-l>उपेत्य मुनिवेषो ऽथ कालः प्रोवाच राघवम् ।</s-l><s-l>रहःसंवादिनौ पास्येद् आवां यस् तं त्यजेर् इति ॥</s-l></s-lg>
<s-lg>
<s-l>तथेति प्रतिपन्नाय विवृतात्मा नृपाय सः ।</s-l><s-l>आचख्यौ दिवम् अध्यास्व शासनात् परमेष्ठिनः ॥</s-l></s-lg>
<s-lg>
<s-l>विद्वान् अपि तयोर् द्वाःस्तहः समयं लक्ष्मणो ऽभिनत् ।</s-l><s-l>भीतो दुर्वाससः शापाद् रामसंदर्शनार्थिनः ॥</s-l></s-lg>
<s-lg>
<s-l>स गत्वा सरयूतीरं देहत्यागेन योगवित् ।</s-l><s-l>चकार वितथां भ्रातुः प्रतिज्ञां पूर्वजन्मनः ॥</s-l></s-lg>
<s-lg>
<s-l>तस्मिन्न् आत्मचतुर्भागे प्राङ् नाकम् अधितस्थुषि ।</s-l><s-l>राघवः शिथिलं तस्थौ भुवि धर्मस् त्रिपाद् इव ॥</s-l></s-lg>
<s-lg>
<s-l>स निवेश्य कुशावत्यां रिपुनागाङ्कुषं कुशम् ।</s-l><s-l>शरावत्यां सतां सूक्तैर् जनिताश्रुलवं लवम् ॥</s-l></s-lg>
<s-lg>
<s-l>उदक् प्रतस्थे स्थिरधीः सानुजो ऽग्निपुरःसरः ।</s-l><s-l>अन्वितः पतिवात्सल्याद् गृहवर्जम् अयोध्यया ॥</s-l></s-lg>
<s-lg>
<s-l>जगृहुस् तस्य चित्तज्ञाः पदवीं हरिराक्षसाः ।</s-l><s-l>कदम्बमुकुलस्थूलैर् अभिवृष्टं प्रजाश्रुभिः ॥</s-l></s-lg>
<s-lg>
<s-l>उपस्थितविमानेन तेन भक्तानुकम्पिना ।</s-l><s-l>चक्रे त्रिदिवनिःष्रेणिः सरयूर् अनुयायिनाम् ॥</s-l></s-lg>
<s-lg>
<s-l>यद् गोप्रतरकल्पो ऽभुत् संमर्दस् तत्र मज्जताम् ।</s-l><s-l>अतस् तदाख्यया तीर्थं पावनं भुवि पप्रथे ॥</s-l></s-lg>
<s-lg>
<s-l>स विभुर् विबुधांशेषु प्रतिपन्नात्ममूर्तिषु ।</s-l><s-l>त्रिदशीभूतपौराणां स्वर्गान्तरम् अकल्पयत् ॥</s-l></s-lg>
<s-lg>
<s-l>निर्वर्त्यैवं दशमुखशिरश्छेदकार्यं सुराणां विष्वक्सेनः स्वतनुम् अविशत् सर्वलोकप्रतिष्ठाम् ।</s-l><s-l>लङ्कानाथं पवनतनयं चोभयं स्थापयित्वा कीर्तिस्तम्भद्वयम् इव गिरौ दक्षिणे चोत्तरे च ॥</s-l></s-lg>
<s-lg>
<s-l>अथेतरे सप्त रघुप्रवीरा ज्येष्ठं पुरोजन्मतया जुणैश् च ।</s-l><s-l>चक्रुः कुशं रत्नविशेषभाजं सौभ्रात्रम् एषां हि कुलानुसारि ॥</s-l></s-lg>
<s-lg>
<s-l>ते सेतुवार्त्तागजबन्धमुख्यैर् अभ्युच्छ्रिताः कर्मभिर् अप्य् अवन्ध्यैः ।</s-l><s-l>अन्योन्यदेशप्रविभागसीमां वेलां समुद्रा इव न व्यतीयुः ॥</s-l></s-lg>
<s-lg>
<s-l>चतुर्भुजांशप्रभवः स तेषां दानप्रवृत्तेर् अनुपारतानाम् ।</s-l><s-l>सुरद्विपानाम् इव सामयोनिर् भिन्नो ऽष्ठदा विप्रससार वंशः ॥</s-l></s-lg>
<s-lg>
<s-l>अथार्धरात्रे स्तिमितप्रदीपे शय्यागृहे सुप्तजने प्रबुद्धः ।</s-l><s-l>कुशः प्रवासस्थकलत्रवेषाम् अदृष्टपूर्वां वनिताम् अपश्यत् ॥</s-l></s-lg>
<s-lg>
<s-l>सा साधुसाधारणपार्थिवर्द्धेः स्थित्वा पुरस्तात् पुरुहूतभासः ।</s-l><s-l>जेतुः परेषां जयशब्दपूर्वं तस्याञ्जलिं बन्धुमतो बबन्ध ॥</s-l></s-lg>
<s-lg>
<s-l>अथानुपोढार्गलम् अप्य् अगारं छायाम् इवादर्शतलं प्रविष्टाम् ।</s-l><s-l>सविस्मयो दाशरथेस् तनूजः प्रोवाच पूर्वार्धविषृटतल्पः ॥</s-l></s-lg>
<s-lg>
<s-l>लभ्दान्तरा सावरणे ऽपि गेहे योगप्रभावो न च लक्ष्यते ते ।</s-l><s-l>बिभर्षि चाकारम् अनिर्वृतानां मृणालिनी हैमम् इवोपरागम् ॥</s-l></s-lg>
<s-lg>
<s-l>का त्वं शुभे कस्य परिग्रहो वा किं वा मदभ्यागमकारणं ते ।</s-l><s-l>आचक्ष्व मत्वा वशिनां रघूणां मनः परस्त्रीविमुखप्रवृत्ति ॥</s-l></s-lg>
<s-lg>
<s-l>तम् अब्रवीत् सा गुरुणा नवद्या या नीतपौरा स्वपदोन्मुखेन ।</s-l><s-l>तस्याः पुरः संप्रति वीतनाथां जानीहि राजन्न् अधिदेवतां माम् ॥</s-l></s-lg>
<s-lg>
<s-l>वसौकसाराम् अभिभूय साहं सौराज्यबद्धोत्सवया विभूत्या ।</s-l><s-l>समग्रशक्तौ त्वयि सूर्यवंष्ये सति प्रपन्ना करुणाम् अवस्थाम् ॥</s-l></s-lg>
<s-lg>
<s-l>विशीर्णतल्पाट्टशतो निवेशः पर्यस्तशालः प्रभुणा विना मे ।</s-l><s-l>विडम्बयत्य् अस्तनिमग्नसूर्यं दिनान्तम् उग्रानिलभिन्नमेघम् ॥</s-l></s-lg>
<s-lg>
<s-l>निशासु भास्वत्कलनूपुराणां यः संचरो ऽभूद् अभिसारिकाणाम् ।</s-l><s-l>नदन्मुखोल्काविचितामिषाभिः स वाह्यते राजपथः शिवाभिः ॥</s-l></s-lg>
<s-lg>
<s-l>आस्फालितं यत् प्रमदाकराग्रैर् मृदङ्गधीरध्वनिम् अन्वगच्छत् ।</s-l><s-l>वन्यैर् इदानीं महिषैस् तद् अम्भः शृङ्गाहतं क्रोशति दीर्घिकाणाम् ॥</s-l></s-lg>
<s-lg>
<s-l>चित्रद्विपाः पद्मवनावतीर्णाः करेणुभिर् दत्तमृणालभङ्गाः ।</s-l><s-l>नखाङ्कुशाघातविभिन्नकुम्भाः संरब्धसिंहप्रहृतं वहन्ति ॥</s-l></s-lg>
<s-lg>
<s-l>स्तम्भेषु योषित्प्रतियातनानाम् उत्क्रान्तवर्णक्रमधूसराणाम् ।</s-l><s-l>स्तनोत्तरीयाणि भवन्ति सङ्गान् निर्मोकपट्टाः फणिभिर् विमुक्ताः ॥</s-l></s-lg>
<s-lg>
<s-l>कालान्तरश्यामसुधेषु नक्तम् इतस् ततो रूढतृणाङ्कुरेषु ।</s-l><s-l>त एव मुक्तागुणशुद्धयो ऽपि हर्म्येषु मूर्छन्ति न चन्द्रपादाः ॥</s-l></s-lg>
<s-lg>
<s-l>आवर्ज्य शाखाः सदयं च यासां पुष्पाण्य् उपात्तानि विलासिनीभिः ।</s-l><s-l>वन्यैः पुलिन्दैर् इव वानरैस् ताः क्लिश्यन्त उद्यानलता मदीयाः ॥</s-l></s-lg>
<s-lg>
<s-l>रात्राव् अनाविष्कृतदीपभासः कान्तामुखश्रीवियुता दिवापि ।</s-l><s-l>तिरस्क्रियन्ते कृमितन्तुजालैर् विच्छिन्नधूमप्रसरा गवाक्षाः ॥</s-l></s-lg>
<s-lg>
<s-l>बलिक्रियावर्जितसैकतानि स्नानीयसंसर्गम् अनापनुवन्ति ।</s-l><s-l>उपान्तवानीरगृहाणि दृष्ट्वा शून्यानि दूये सरयूजलानि ॥</s-l></s-lg>
<s-lg>
<s-l>तद् अर्हसीमां वसतिं विसृज्य माम् अभ्युपैतुं कुलराजधानीम् ।</s-l><s-l>हित्वा तनुं कारणमानुषीं तां यथा गुरुस् ते परमात्ममूर्तिम् ॥</s-l></s-lg>
<s-lg>
<s-l>तथेति तस्याः प्रणयं प्रतीतः प्रत्यग्रहीत् प्राग्रहरो रघूणाम् ।</s-l><s-l>पूर् अप्य् अभिव्यक्तमुखप्रसादा शरीरबन्धेन तिरोबभूव ॥</s-l></s-lg>
<s-lg>
<s-l>तद् अद्भुतं संसदि रार्त्रिवृत्तं प्रातर् द्विजेभ्यो नृपतिः शशंस ।</s-l><s-l>श्रुत्वा त एनं कुलराजधान्या साक्षात् पतित्वे वृतम् अभयनन्दन् ॥</s-l></s-lg>
<s-lg>
<s-l>कुशावतीं श्रोत्रियसात् स कृत्वा यात्रानुकूले ऽहनि सावरोधः ।</s-l><s-l>अनुद्रुतो वायुर् इवाभ्रवृन्दैः सैन्यैर् अयोध्याभिमुखः प्रतस्थे ॥</s-l></s-lg>
<s-lg>
<s-l>सा केतुमालोपवना बृहद्भिर् विहारशैलानुगतेव नागैः ।</s-l><s-l>सेना रथोदारगृहा प्रयाणे तस्याभवज् जङ्गमराजधानी ॥</s-l></s-lg>
<s-lg>
<s-l>तेनातपत्रामलमण्डलेन प्रस्थापितः पूर्वनिवासभूमिम् ।</s-l><s-l>बभौ बलौघः शशिनोदितेन वेलाम् उदन्वान् इव नीयमानः ॥</s-l></s-lg>
<s-lg>
<s-l>तस्य प्रयातस्य वरूथिनीनां पीडाम् अपर्याप्तवतीव सोढुम् ।</s-l><s-l>वसुंधरा विष्णुपदं द्वितीयम् अध्यारुरोहेव रजश्छलेन ॥</s-l></s-lg>
<s-lg>
<s-l>उद्यच्छमाना गमनाय पश्चात् पुरो निवेशे पथि च व्रजन्ती ।</s-l><s-l>सा यत्र सेना ददृषे नृपस्य तत्रैव सामग्र्यमतिं चकार ॥</s-l></s-lg>
<s-lg>
<s-l>तस्य द्विपानां मदवारिसेकात् खुराभिघाताच् च तुरंगमाणाम् ।</s-l><s-l>रेणुः प्रपेदे पथि पङ्कभावं पङ्को ऽपि रेणुत्वम् इयाय नेतुः ॥</s-l></s-lg>
<s-lg>
<s-l>मार्गैषिणी सा कटकान्तरेषु वैन्ध्येषु सेना बहुधा विभिन्ना ।</s-l><s-l>चकार रेवेव महाविरावा बद्धप्रतिश्रुन्ति गुहामुखानि ॥</s-l></s-lg>
<s-lg>
<s-l>स धातुभेदारुणयाननेमिः प्रभुः प्रयाणध्वनिमिश्रतूर्यः ।</s-l><s-l>व्यलङ्घयद् विन्ध्यम् उपायनानि पश्यन् पुलिन्दैर् उपपादितानि ॥</s-l></s-lg>
<s-lg>
<s-l>तीर्थे तदीये गजसेतुबन्धात् प्रतीपगाम् उत्तरतो ऽस्य गङ्गाम् ।</s-l><s-l>अयत्नवालग्व्यजनीबभूवुर् हंसा नभोलङ्घनलोलक्पक्षाः ॥</s-l></s-lg>
<s-lg>
<s-l>स पूर्वजानां कपिलेन रोषाद् भस्मावशेषीकृतविग्रहाणाम् ।</s-l><s-l>सुरालयप्राप्तिनिमित्तम् अम्भस् त्रैस्रोतसं नौलुलितं ववन्दे ॥</s-l></s-lg>
<s-lg>
<s-l>इत्य् अध्वनः कैश्चिद् अहोभिर् अन्ते कूलं समासाद्य कुशः सरय्वाः ।</s-l><s-l>वेदिप्रतिष्ठान् वितताध्वराणां यूपान् अपश्यच् छतशो रघूणाम् ॥</s-l></s-lg>
<s-lg>
<s-l>आधूय शाखाः कुसुमद्रुमाणां स्पृष्ट्वा च शीतान् सरयूतरङ्गान् ।</s-l><s-l>तं क्लान्तसैन्यं कुलराजधान्याः प्रत्युज्जगामोपवनान्तवायुः ॥</s-l></s-lg>
<s-lg>
<s-l>अथोपशल्ये रिपुमग्नशल्यस् तस्याः पुरः पौर्सखः स राजा ।</s-l><s-l>कुलध्वजस् तानि चलध्वजानि निवेशयाम् आस बली बलानि ॥</s-l></s-lg>
<s-lg>
<s-l>तां शिल्पिसंघाः प्रभुणा नियुक्तास् तथागतां संभृतसाधनत्वात् ।</s-l><s-l>पुरं नवीचक्रुर् अपां विसर्गान् मेघा निदाघग्लपिताम् इवोर्वीम् ॥</s-l></s-lg>
<s-lg>
<s-l>ततः सपर्यां सपशूपहारां पुरः परार्ध्यप्रतिमागृहायाः ।</s-l><s-l>उपोषितैर् वास्तुविधानविद्भिर् निर्वर्तयाम् आस रघुपवीरः ॥</s-l></s-lg>
<s-lg>
<s-l>तस्याः स राजोपपदं निशान्तं कामीव कान्ताहृदयं प्रविश्य ।</s-l><s-l>यथार्हम् अन्यैर् अनुजीविलोकं संभावयाम् आस गृहैस् तदीयैः ॥</s-l></s-lg>
<s-lg>
<s-l>सा मन्दुरासंश्रयिभिस् तुरंगैः शालाविधिस्तम्भगतैश् च नागैः ।</s-l><s-l>पूर् आबभासे विपणिस्थपण्या सर्वाङ्गनद्धाभरणेव नारी ॥</s-l></s-lg>
<s-lg>
<s-l>वसन् स तस्यां वसतौ रघूणां पुराणशोभाम् अधिरोपितायाम् ।</s-l><s-l>न मैथिलेयः स्पृहयां बभूव भर्त्रे दिवो नाप्य् अलकेश्वराय ॥</s-l></s-lg>
<s-lg>
<s-l>अथास्य रत्नग्रथितोत्तरीयम् एकान्तपाण्डुस्तनलम्बिहारम् ।</s-l><s-l>निःश्वासहार्यांशुकम् आजगाम घर्मः प्रिया वेषम् इवोपदेष्टुम् ॥</s-l></s-lg>
<s-lg>
<s-l>अगस्त्यचिह्नाद् अयनात् समीपं दिग् उत्तरा भास्वति संनिवृत्ते ।</s-l><s-l>आनन्दशीतम् इव भाष्पवृष्टिं हिमस्रुतिं हैमवतीं ससर्ज ॥</s-l></s-lg>
<s-lg>
<s-l>प्रवृद्धतापो दिवसो ऽतिमात्रम् अत्यर्थम् एव क्षणदा च तन्वी ।</s-l><s-l>उभौ विरोधक्रियया विभिन्नौ जायापती सानुशयाव् इवास्ताम् ॥</s-l></s-lg>
<s-lg>
<s-l>दिने दिने शैवलवन्त्य् अधस्तात् सोपानपर्वाणि विमुञ्चद् अम्भः ।</s-l><s-l>उद्दण्डपद्मं गृहदीर्घिकाणां नारीनितम्बद्वयसं बभूव ॥</s-l></s-lg>
<s-lg>
<s-l>वनेषु सायनतनमल्लिकानां विजृम्भणोद्गन्धिषु कुड् मलेषु ।</s-l><s-l>प्रत्येकनिक्षिप्तपदः सशब्दं संख्याम् इवैषां भ्रमरश् चकार ॥</s-l></s-lg>
<s-lg>
<s-l>स्वेदानुविद्धार्द्रनखक्षताङ्के संदष्टभूयिष्ठशिखं कपोले ।</s-l><s-l>च्युतं न कर्णाद् अपि कामिनीनां शिरीषपुष्पं सहसा पपात ॥</s-l></s-lg>
<s-lg>
<s-l>यन्त्रप्रवाहैः शिशिरैः परीतान् रसेन धौतान् मलयोद्भवस्य ।</s-l><s-l>शिलाविशेषान् अधिशय्य निन्युर् धारागृहेष्व् आतपम् ऋद्धिमन्तः ॥</s-l></s-lg>
<s-lg>
<s-l>स्नानार्द्रमुक्तेष्व् अनुधूपवासं विन्यस्तसायन्तनमल्लिकेषु ।</s-l><s-l>कामो वसन्तात्ययमन्दवीर्यः केशेषु लेभे बलम् अङ्गनानाम् ॥</s-l></s-lg>
<s-lg>
<s-l>आपिञ्जरा बद्धरजःकणत्वान् मञ्जर्य् उदाराशुशुभे ऽर्जुनस्य ।</s-l><s-l>दग्ध्वापि देहं गिरिशेन रोषात् खण्डीकृता ज्येव मनोभ्वस्य ॥</s-l></s-lg>
<s-lg>
<s-l>मनोज्ञगन्धं सहकारभङ्गं पुराणसीधुं नवपाटलं च ।</s-l><s-l>संबध्नता काइजनेषु दोषाः सर्वे निदाघावधिना प्रमृष्टाः ॥</s-l></s-lg>
<s-lg>
<s-l>जनस्य तस्मिन् समये विगाढे बभूवतुर् द्वौ सविशेषकान्तौ ।</s-l><s-l>तापापनोदक्षमपाद स चोदयस्थो नृपतिः शशी च ॥</s-l></s-lg>
<s-lg>
<s-l>अथोर्मिलोलोन्मदराजहंसे रोधोलतापुष्पवहे सरय्वाः ।</s-l><s-l>विहर्तुम् इच्छा वनितासखस्य तस्याम्भसि ग्रीष्मसुखे बभूव ॥</s-l></s-lg>
<s-lg>
<s-l>स तीरभूमौ विहितोपकार्याम् आनायिभिस् ताम् अपकृष्टनक्राम् ।</s-l><s-l>विगाहितुं श्रीमहिमानुरूपं प्रचक्रमे चक्रधरप्रभावः ॥</s-l></s-lg>
<s-lg>
<s-l>सा तीरसोपानपथावताराद् अन्योन्यकेयूरविघट्टिनीभिः ।</s-l><s-l>सनूपुरक्षोभपदाभिर् आसीद् उद्विग्नहंसा सरिद् अङ्गनाभिः ॥</s-l></s-lg>
<s-lg>
<s-l>परस्पराभ्युक्षणतत्पराणां तासां नृपो मज्जनरागदर्शी ।</s-l><s-l>नौसंश्रयः पार्श्वगतां किरातीम् उपात्तवालव्यजनां बभाषे ॥</s-l></s-lg>
<s-lg>
<s-l>पश्यावरोधैः शतशो मदीयैर् विगाह्यमानो गलिताङ्गरागैः ।</s-l><s-l>संध्योदयः साभ्र इवैष वर्णं पुष्यत्य् अनेकं सरयूप्रवाहः ॥</s-l></s-lg>
<s-lg>
<s-l>विलुप्तम् अन्तःपुरसुन्दरीणां यद् अञ्जनं नौलुलिताभिर् अद्भिः ।</s-l><s-l>तद् बध्नतीभिर् मदरागशोभां विलोचनेषु प्रतिमुक्तम् आसाम् ॥</s-l></s-lg>
<s-lg>
<s-l>एता गुरुश्रोणिपयोधरत्वाद् आत्मानम् उद्वोहुढुम् अशक्नुवन्त्यः ।</s-l><s-l>गाढाङ्गदैर् बाहुभिर् अस्पु बालाः क्लेशोत्तरं रागवशात् प्लवन्ते ॥</s-l></s-lg>
<s-lg>
<s-l>अमी शिरीषप्रसवावतंसाः प्रभ्रंशिनो वारिविहारिणीनाम् ।</s-l><s-l>पारिप्लवाः स्रोतसि निम्नगायाः शैवाललोलांश् छलयन्ति मीनान् ॥</s-l></s-lg>
<s-lg>
<s-l>आसां जलास्फालनतत्पराणां मुक्ताफलस्पर्धिषु शीकरेषु ।</s-l><s-l>पयोधरोत्सर्पिषु शीर्यमाणाः संलक्ष्यते न च्छिदुरो ऽपि हारः ॥</s-l></s-lg>
<s-lg>
<s-l>आवर्तशोभा नतनाभिकान्तेर् भङ्ग्यो भ्रुवां द्वन्द्वचराःस्तनानाम् ।</s-l><s-l>जातानि रूपावयवोपमानान्य् अदूरवर्तीनि विलासिनीनाम् ॥</s-l></s-lg>
<s-lg>
<s-l>तीरस्थलीबर्हिभिर् उत्कलापैः प्रस्निग्धकेकैर् अभिनन्द्यमानम् ।</s-l><s-l>श्रोत्रेषु संमूर्छति रक्तम् आसां गीतानुगं वारिमृदङ्गवाद्यम् ॥</s-l></s-lg>
<s-lg>
<s-l>संदष्टवस्त्रेष्व् अबलानितम्बेष्व् इन्दुप्रकाशान्तरितोडुकल्पाः ।</s-l><s-l>अमी जलापूरितसूत्रमार्गा मौनं भजन्ते रशनाकलापाः ॥</s-l></s-lg>
<s-lg>
<s-l>एताः करोत्पीडितवारिधारा दर्पात् सखीभिर् वदनेषु सिक्ताः ।</s-l><s-l>वक्रेतराग्रैर् अलकैस् तरुण्यश् चूर्णारुणान् वारिलवान् वमन्ति ॥</s-l></s-lg>
<s-lg>
<s-l>उद्बद्धकेशश् च्युतपत्त्ररेखो विश्लेषिमुक्ताफलपत्त्रवेष्टः ।</s-l><s-l>मनोज्ञ एव प्रमदामुखानाम् अम्भोविहाराकुलितो ऽपि वेषः ॥</s-l></s-lg>
<s-lg>
<s-l>स नौविमानाद् अवतीर्य रेमे विलोलहारः सह ताभिर् अप्सु ।</s-l><s-l>स्कन्धावलग्नोद्धृतपद्मिनीकः करेणुभिर् वन्य इव द्विपेन्द्रः ॥</s-l></s-lg>
<s-lg>
<s-l>ततो नृपेनानुगताः स्त्रियस् ता भ्राजिष्णुना सातिशयं विरेजुः ।</s-l><s-l>प्राग् एव मुक्ता नयनाभिरामाः प्राप्येन्द्रनीलं किम् उतोन्मयूखम् ॥</s-l></s-lg>
<s-lg>
<s-l>वर्णोदकैः काञ्चनशृङ्गमुक्तैस् तम् आयताक्ष्यः प्रणयाद् असिञ्चन् ।</s-l><s-l>तथागतः सो ऽतिररां बभासे सधातुनिस्यन्द इवाद्रिराजः ॥</s-l></s-lg>
<s-lg>
<s-l>तेनावरोधप्रमदासखेन विगाहनानेन सरिद्वरां ताम् ।</s-l><s-l>आकाशगङ्गारतिर् अप्सरोभिर् वृतो मरुत्वान् अनुयातलीलः ॥</s-l></s-lg>
<s-lg>
<s-l>यत् कुम्भयोनेर् अदिगम्य रामः कुशाय राज्येन समं दिदेश ।</s-l><s-l>तद् अस्य जैत्राभरणं विहर्तुर् अज्ञातपातं सलिले ममज्ज ॥</s-l></s-lg>
<s-lg>
<s-l>स्नात्वा यथाकामम् असौ सदारस् तीरोपकार्यां गतमात्र एव ।</s-l><s-l>दिव्येन शून्यं वलयेन बाहुम् उपोढनेपथ्यविधिर् ददर्श ॥</s-l></s-lg>
<s-lg>
<s-l>जयश्रियः संवननं यतस् तद् आमुक्तपूर्वं गुरुणा च यस्मात् ।</s-l><s-l>सेहे ऽस्य न भ्रंशम् अतो न लोभात् स तुल्यपुष्पाभरणो हि धीरः ॥</s-l></s-lg>
<s-lg>
<s-l>ततः समाज्ञापयद् आशु सर्वान् आनायिनस् तद्विचये नदीष्णान् ।</s-l><s-l>वन्ध्यश्रमास् ते सरयूं विगाह्य तम् ऊचुर् आम्लानमुखप्रसादाः ॥</s-l></s-lg>
<s-lg>
<s-l>कृतः प्रयत्नो न च देव लब्धं मग्नं पयस्य् आभरणोत्तमं ते ।</s-l><s-l>नागेन लौल्यात् कुमुदेन नूनम् उपात्तम् अन्तर्ह्रदवासिना तत् ॥</s-l></s-lg>
<s-lg>
<s-l>ततः स कृत्वा धनुर् आततज्यं धनुर्धरः कोपविलोहिताक्षः ।</s-l><s-l>गारुत्मतं तीरगतस् तरस्वी भुजंगनाशाय समाददे ऽस्त्रम् ॥</s-l></s-lg>
<s-lg>
<s-l>तस्मिन् ह्रदः संहितमात्र एव क्षोभात् समाविद्धतरङ्गहस्तः ।</s-l><s-l>रोधांस्य् अभिघ्नन्न् अवपातमग्नः करीव वन्यः परुषं ररास ॥</s-l></s-lg>
<s-lg>
<s-l>तस्मात् समुद्राद् इव मथ्यमानाद् उद्वृत्तनक्रात् सहसोन्ममज्ज ।</s-l><s-l>लक्ष्म्येव सार्धं सुरराजवृक्षः कन्यां पुरस्कृत्य भुजंगराजः ॥</s-l></s-lg>
<s-lg>
<s-l>विभूषणप्रत्युपहारहस्तम् उपस्थितं वीक्ष्य विशांपतिस् तम् ।</s-l><s-l>सौपर्णम् अस्त्रं प्रतिसंजहार प्रहेष्व् अनिर्बन्धरुषो हि सन्तः ॥</s-l></s-lg>
<s-lg>
<s-l>त्रैलोक्यनाथप्रभवं प्रभावात् कुशं द्विषाम् अङ्कुशम् अस्त्रविद्वान् ।</s-l><s-l>मानोनन्तेनाप्य् अभिवन्द्य मूर्ध्ना मूर्धाभिषिक्तं कुमुदो बभाषे ॥</s-l></s-lg>
<s-lg>
<s-l>अवैमि कार्यान्तरमानुषस्य विष्णोः सुताख्याम् अपरां तनुं त्वाम् ।</s-l><s-l>सो ऽहं कथं नाम तवाचरेयम् आराधनीयस्य धृतेर् विभातम् ॥</s-l></s-lg>
<s-lg>
<s-l>कराभिघातोत्थितकन्दुकेयम् आलोक्य बालातिकुतूहलेन ।</s-l><s-l>जवात् पतज् ज्योतिर् इवान्तरिक्षाद् आदत्त जत्राभरणं त्वदीयम् ॥</s-l></s-lg>
<s-lg>
<s-l>तद् एतद् आजानुविलम्बिना ते ज्याघातरेखाकिण लाञ्छनेन ।</s-l><s-l>भुजेन रक्षापरिघेण भूमेर् उपैतु योगं पुनर् अंसलेन ॥</s-l></s-lg>
<s-lg>
<s-l>इमां स्वसारं च यवीयसीं मे कुमुद्वतीं नार्हसि नानुमन्तुम् ।</s-l><s-l>आत्मापराधं नुदतीं चिराय शुश्रूषया पार्थिव पादयोस् ते ॥</s-l></s-lg>
<s-lg>
<s-l>इत्य् ऊचिवान् उपहृताभरणः क्षितीशं श्लाघ्यो भवान् स्वजन इत्य् अनुभाषितारम् ।</s-l><s-l>संयोजयां विधिवद् आस समेतबन्धुः कन्यामयेन कुमुदः कुलभूषणेन ॥</s-l></s-lg>
<s-lg>
<s-l>तस्याः स्पृष्टे मनुजपतिना साहचर्याय हस्ते माङ्गल्योर्णावलयिनि पुरः पावकस्योच्छिखस्य ।</s-l><s-l>दिव्यस् तूर्यध्वनिर् उदचरद् व्यश्नुवानो दिगन्तान् गन्धोदग्रं तदनौ ववृषुः पुष्पम् आश्चर्यमेघाः ॥</s-l></s-lg>
<s-lg>
<s-l>इत्थं नागस् त्रिभुवनगुरोर् औरसं मैथिलेयं लब्ध्वा बन्धुं तम् अपि च कुशः पञ्चमं तक्षकस्य ।</s-l><s-l>एकः शङ्कां पितृवधरिपोर् अत्यजद् वैनतेयाच् छान्तव्यालाम् अवनिम् अपरः पौरकान्तः शशास ॥</s-l></s-lg>
<s-lg>
<s-l>ऐथिं नाम काकुत्स्थात् पुत्रं आपकुमुद्वती ।</s-l><s-l>पश्चिमाद् यामिनीयामात् प्रसादम् इव चेतना ॥</s-l></s-lg>
<s-lg>
<s-l>स पितुः पितृमान् वंशं पुत्रं आपकुमुद्वती ।</s-l><s-l>अपुनात् सवितेवोभौ मार्गाव् उत्तरदक्षिणौ ॥</s-l></s-lg>
<s-lg>
<s-l>तम् आदौ कुलविद्यानाम् अर्थम् अर्थविदां वरः ।</s-l><s-l>पश्चात् पार्थिवकन्यानां पाणिम् अग्राहयत् पिता ॥</s-l></s-lg>
<s-lg>
<s-l>जात्यस् तेनाभिजातेन शूरः शौर्यवता कुशः ।</s-l><s-l>अमन्यतैकम् आत्मानम् अनेकं वशिना वशी ॥</s-l></s-lg>
<s-lg>
<s-l>स कुलोचितम् इन्द्रस्य साहायकम् उपेयिवान् ।</s-l><s-l>जघान समरे दैत्यं दुर्जयं तेन सो ऽवधि ॥</s-l></s-lg>
<s-lg>
<s-l>तं स्वसा नागराजस्य कुमुदस्य कुमुद्वती ।</s-l><s-l>अन्वगात् कुमुदानन्दं शशाङ्कम् इव कौमुदी ॥</s-l></s-lg>
<s-lg>
<s-l>तयोर् दिवस्पतेर् आसीद् एकः सिंहासनार्धबाक् ।</s-l><s-l>द्वितीयापि सखी शच्याः पारिजातांशभागिनी ॥</s-l></s-lg>
<s-lg>
<s-l>तदात्मसंभवं राज्ये मन्त्रिवृद्दाः समादधुः ।</s-l><s-l>स्मरन्तः पश्चिमाम् आज्ञां भर्तुः संग्रामयायिनः ॥</s-l></s-lg>
<s-lg>
<s-l>ते तस्य कल्पयाम् आसुर् अभिषेकाय शिल्पिभिः ।</s-l><s-l>विमानं नवम् उद्वेदि चतुःस्तम्भप्रतिष्टम् ॥</s-l></s-lg>
<s-lg>
<s-l>तत्रैनं हेमकुम्भेषु संभृतैस् तीर्थवारिभिः ।</s-l><s-l>उपतस्थुः प्रकृतयो भद्रपीठोपवेशितम् ॥</s-l></s-lg>
<s-lg>
<s-l>नदध्बिः स्निग्धगम्भीरं तूर्यैर् आहतपुष्करैः ।</s-l><s-l>अन्वमीयत कल्याणं तस्याविच्छिन्नसंतति ॥</s-l></s-lg>
<s-lg>
<s-l>दूर्वायवाङ्कुरप्लक्षत्वगभिन्नपुटोत्तरान् ।</s-l><s-l>ज्ञातिवृद्धैः प्रयुक्तान् स भेजे नीराजनाविधीन् ॥</s-l></s-lg>
<s-lg>
<s-l>पुरोहितपुरोगास् तं जिष्णुं जैत्रैर् अथर्वभिः ।</s-l><s-l>उपचक्रमिरे पूर्वम् अभिषेक्तुं द्विजातयः ॥</s-l></s-lg>
<s-lg>
<s-l>तस्यौघमहती मूर्ध्नि निपतन्ती व्यरोचत ।</s-l><s-l>सशब्दम् अभिषेकश्रीर् गङ्गेव त्रिपुरद्विषः ॥</s-l></s-lg>
<s-lg>
<s-l>स्तूयमानः क्षणे तस्मिन्न् अलक्ष्यत स बन्दिभिः ।</s-l><s-l>प्रवृद्ध इव प्रजन्यः चातकैर् अभिनन्दितः ॥</s-l></s-lg>
<s-lg>
<s-l>तस्य सन् मन्त्रपूताभिः स्नानम् अद्भिः प्रतीच्छतः ।</s-l><s-l>ववृधे वैद्युतस्याग्नेर् वृष्टिसेकाद् इव द्युतिः ॥</s-l></s-lg>
<s-lg>
<s-l>स तावद् अभिषेकान्ते स्नातकेभ्यो ददौ वसु ।</s-l><s-l>यावत् तेषां समाप्येरन् यज्ञाः पर्याप्तदक्षिणाः ॥</s-l></s-lg>
<s-lg>
<s-l>ते प्रीतमनसस् तस्मै याम् आशिषम् उदीरयन् ।</s-l><s-l>सा तस्य कर्मनिर्वृत्तैर् दूरं पश्चात्कृता फलैः ॥</s-l></s-lg>
<s-lg>
<s-l>बन्धच्छेदं स बद्धानां वधार्हाणाम् अवध्यताम् ।</s-l><s-l>धुर्याणां च धुरो मोक्षम् अदोहं चादिषद् गवाम् ॥</s-l></s-lg>
<s-lg>
<s-l>क्रीडापतत्रिणो ऽप्य् अस्य पञ्जरस्थाः शुकादयः ।</s-l><s-l>लब्धमोक्षास् तदादेशाद् यथेष्टगतयो ऽभवन् ॥</s-l></s-lg>
<s-lg>
<s-l>ततः कक्षान्तरन्यस्तं गजदन्तासनं शुचि ।</s-l><s-l>सोत्तरच्छदम् अध्यास्त नेपथ्यग्रहणाय सः ॥</s-l></s-lg>
<s-lg>
<s-l>तं धूपाश्यानकेशान्तं तोयनिर्णिक्तपाणयः ।</s-l><s-l>आकल्पसाधनैस् तैस् तैर् उपसेदुः प्रसाधकाः ॥</s-l></s-lg>
<s-lg>
<s-l>तेऽ; स्य मुक्तागुणोन्नद्धं मौलिम् अन्तर्गतस्रजम् ।</s-l><s-l>प्रत्यूपुः पद्मरागेण प्रभामण्डलशोभिना ॥</s-l></s-lg>
<s-lg>
<s-l>चन्दनेनाङ्गरागं च मृगनाभिसुगन्धिना ।</s-l><s-l>समापय्य ततश् चक्रुः पत्त्रं विन्यस्तरोचनम् ॥</s-l></s-lg>
<s-lg>
<s-l>आमुक्ताभरणः स्रग्वी हंसचिह्नदुकूलवान् ।</s-l><s-l>आसीद् अतिशयप्रेक्ष्यः स राज्यश्रीवधूवरः ॥</s-l></s-lg>
<s-lg>
<s-l>नेपथ्यदर्शिनश् छाया तस्यादर्शे हिरण्मये ।</s-l><s-l>विरराजोदिते सूर्ये मेरौ कल्पतरोर् इव ॥</s-l></s-lg>
<s-lg>
<s-l>स राजककुदव्यग्रपाणिभिः पार्श्ववरिभिः ।</s-l><s-l>ययाव् उदीरितालोकः सुधर्मानवमां सभाम् ॥</s-l></s-lg>
<s-lg>
<s-l>वितानसहितं तत्र भेजे पैतृकम् आसनम् ।</s-l><s-l>चूडामणिभिर् उद्घृष्टपादपीठं महीक्षिताम् ॥</s-l></s-lg>
<s-lg>
<s-l>शुशुभे तेन चाक्रान्तं मङ्गलायतनं महत् ।</s-l><s-l>श्रीवत्सलक्षणं वक्षः कौस्तुभेनेव कैशवम् ॥</s-l></s-lg>
<s-lg>
<s-l>बभौ भूयः कुमारत्वाद् आधिराज्यम् अवाप्य सः ।</s-l><s-l>रेखा भावाद् उपारूढः सामग्र्यम् इव चन्द्रमाः ॥</s-l></s-lg>
<s-lg>
<s-l>प्रसन्नमुखरागं तं स्मितपूर्वाभिभाषिणम् ।</s-l><s-l>मूर्तिमन्तम् अमन्यन्त विश्वासम् अनुजीविनः ॥</s-l></s-lg>
<s-lg>
<s-l>स पुरं पुरुहूतश्रीः कल्पद्रुमनिभध्वजाम् ।</s-l><s-l>क्रममाणश् चकार द्यां नागेनैरावतौजसा ॥</s-l></s-lg>
<s-lg>
<s-l>तस्यैकस्योच्छ्रितं छत्त्रं मूर्ध्नि तेनामलत्विषा ।</s-l><s-l>पूर्वराजवियोगौष्म्यं कृत्स्नस्य जगतो हृतम् ॥</s-l></s-lg>
<s-lg>
<s-l>धूमाद् अग्नेः शिखाः पश्चाद् उदयाद् अंशवो रवेः ।</s-l><s-l>सो ऽतीत्य तेजसां वृत्तिं समम् एवोत्थितो गुणैः ॥</s-l></s-lg>
<s-lg>
<s-l>तं प्रीतिविशदैर् नेत्रैर् अन्वयुः पौरयोषितः ।</s-l><s-l>शरत्प्रसन्नैर् ज्योतिर्भिर् विभावर्य इव ध्रुवम् ॥</s-l></s-lg>
<s-lg>
<s-l>अयोध्यादेवताश् चैनं प्रशस्तायतनार्चिताः ।</s-l><s-l>अनुदध्युर् अनुध्येयं सांनिध्यैः प्रतिमागतैः ॥</s-l></s-lg>
<s-lg>
<s-l>यावन् नाश्यायते वेदिर् अभिषेकजलाप्लुता ।</s-l><s-l>तावद् एवास्य वेलान्तं प्रतापः प्राप दुःसहः ॥</s-l></s-lg>
<s-lg>
<s-l>वसिष्ठस्य गुरोर् मन्त्राः सायकास् तस्य धन्विनः ।</s-l><s-l>किं तत् साध्यं यद् उभये साधयेयुर् न संगताः ॥</s-l></s-lg>
<s-lg>
<s-l>स धर्मस्थसखः शश्वद् अर्थिप्रत्यर्थिनां स्वयम् ।</s-l><s-l>ददर्श संशयच्छेद्यान् व्यवहारान् अतन्द्रितः ॥</s-l></s-lg>
<s-lg>
<s-l>ततः परम् अभिव्यक्तासौमनस्यनिवेदितैः ।</s-l><s-l>युयोज पाकाभिमुखैर् भृत्यान् विज्ञापनाफलैः ॥</s-l></s-lg>
<s-lg>
<s-l>प्रजास् तद्गुरुणा नद्यो नभसेव विवर्धिताः ।</s-l><s-l>तस्मिंस् तु भूयसीं वृद्धिं नभस्ये ता इवाययुः ॥</s-l></s-lg>
<s-lg>
<s-l>यद् उवाच न तन् मिथ्या यद् ददौ न जहार तत् ।</s-l><s-l>सो ऽभूद् भग्नव्रतः शत्रून् उद्धृत्य प्रतिरोपयन् ॥</s-l></s-lg>
<s-lg>
<s-l>वयोरूपविभूतीनाम् एकैकं मदकारणम् ।</s-l><s-l>तानि तस्मिन् समस्तानि न तस्योत्सिषिचे मनः ॥</s-l></s-lg>
<s-lg>
<s-l>इत्थं जनितरागासु प्रकृतिष्व् अनुवासरम् ।</s-l><s-l>अक्षोभ्यः स नवो ऽप्य् आसीद् दृढमूल इव द्रुमः ॥</s-l></s-lg>
<s-lg>
<s-l>अनित्याः शत्रवो बाह्या विप्रकृष्टाश् च ते यतः ।</s-l><s-l>अतः सो ऽभ्यन्तरान् नित्यान् षट् पूर्वम् अजयद् रिपून् ॥</s-l></s-lg>
<s-lg>
<s-l>प्रसादाभिमुखे तस्मिंश् चपलापि स्वभावतः ।</s-l><s-l>निकषे हेमरेखेव श्रीर् आसीद् अनपायिनी ॥</s-l></s-lg>
<s-lg>
<s-l>कातर्यं केवला नीतिः शौर्यं श्वापदचेष्टितम् ।</s-l><s-l>अतः सिद्धिं समेताभ्याम् उभाभ्याम् अन्वियेष सः ॥</s-l></s-lg>
<s-lg>
<s-l>न तस्य मण्डले राज्ञो न्यस्तप्रणिधिदीधितेः ।</s-l><s-l>अदृष्टम् अभवत् किंचिद् व्यभ्रस्येव विवस्वतः ॥</s-l></s-lg>
<s-lg>
<s-l>रात्रिंदिवविभागेषु यद् आदिष्टं महीक्षिताम् ।</s-l><s-l>तत् सिषेवे नियोगेन स विकल्पपराङ्मुखः ॥</s-l></s-lg>
<s-lg>
<s-l>मन्त्रः प्रतिदिनं तस्य बभूव सह मन्त्रिभिः ।</s-l><s-l>स जातु सेव्यमानो ऽपि गुप्तद्वारो न सूच्यते ॥</s-l></s-lg>
<s-lg>
<s-l>परेषु स्वेषु च क्षिप्तैर् अविज्ञातपरस्परैः ।</s-l><s-l>सो ऽपसर्पैर् जजागार यथाकालं स्वपन्न् अपि ॥</s-l></s-lg>
<s-lg>
<s-l>दुर्गाणि दुर्ग्र्हाण्य् आसंस् तस्य रोद्धुर् अपि द्विषाम् ।</s-l><s-l>न हि सिंहो गजास्कन्दी भयाद् गिरिगुहाशयः ॥</s-l></s-lg>
<s-lg>
<s-l>बह्व्यमुख्याः समारम्भाः प्रत्यवेक्ष्या निरत्ययाः ।</s-l><s-l>गर्भशालिसधर्माणस् तस्य गूढं विपेचिरे ॥</s-l></s-lg>
<s-lg>
<s-l>अपथेन प्रववृते न जातूपचितो ऽपि सः ।</s-l><s-l>वृद्धौ नदीमुखेनैव प्रस्थानं लवणाम्भसः ॥</s-l></s-lg>
<s-lg>
<s-l>कामं प्रत्कृतिवैराग्यं सद्यः शमयितुं क्षमः ।</s-l><s-l>यस्य कार्यः प्रतीकारः स तन् नैवोदपादयत् ॥</s-l></s-lg>
<s-lg>
<s-l>शकेष्व् एवाभवद् यात्रा तस्य शक्तिमतः सतः ।</s-l><s-l>समीरणसहायो ऽपि नाम्भःप्रार्थी दवानलः ॥</s-l></s-lg>
<s-lg>
<s-l>न धर्मम् अर्थकामाभ्यां बबाधे न च तेन तौ ।</s-l><s-l>नार्थं कामेन कामं वा सो ऽर्थेन सदृशस् त्रिषु ॥</s-l></s-lg>
<s-lg>
<s-l>हीनान्य् अनुपकर्त्ःणि प्रवृद्धानि विकुर्वते ।</s-l><s-l>तेन मध्यमशक्तीनि मित्राणि स्ह्तापितान्य् अतः ॥</s-l></s-lg>
<s-lg>
<s-l>परात्मनोः परिच्छिद्य शक्त्यादीनां बलाबलम् ।</s-l><s-l>ययाव् एभिर् बलिष्ठश् चेत् परस्माद् आस्त सो ऽन्यथा ॥</s-l></s-lg>
<s-lg>
<s-l>कोशेनाश्रयणीयत्वम् इति तस्यार्थसंग्रहः ।</s-l><s-l>अम्बुगर्भो हि जीमूतश् चातकैर् अभिनन्द्यते ॥</s-l></s-lg>
<s-lg>
<s-l>परकर्मापहः सो ऽभूद् उद्यतः स्वेषु कर्मसु ।</s-l><s-l>आवृणोद् आत्मनो रन्ध्रं रन्ध्रेषु प्रहरन् रिपून् ॥</s-l></s-lg>
<s-lg>
<s-l>पित्रा संवर्धितो नित्यं कृतास्त्रः सांपरायिकः ।</s-l><s-l>तस्य दण्डवतो दण्डः स्वदेहान् न व्यशिष्यत ॥</s-l></s-lg>
<s-lg>
<s-l>सर्पस्येव शिरोरत्नं नास्य शक्तित्रयं परः ।</s-l><s-l>स चकर्ष परस्मात् तद् अयस्कान्त इवायसम् ॥</s-l></s-lg>
<s-lg>
<s-l>वापीष्व् इव स्रवन्तीषु वनेषूपवनेष्व् इव ।</s-l><s-l>सार्थाः स्वैरं स्वकीयेषु चेरुर् वेश्मस्व् इवाद्रिषु ॥</s-l></s-lg>
<s-lg>
<s-l>तपो रक्षन् स विघ्नेभ्यस् तस्करेभ्यश् च संपदः ।</s-l><s-l>यथास्वम् आश्रमैश् चक्रे वर्णैर् अपि षड्संशभाक् ॥</s-l></s-lg>
<s-lg>
<s-l>खनिभिः सुषुवे रत्नं क्षेत्रैः सस्यं वनैर् गजान् ।</s-l><s-l>दिदेश वेतनं तस्मै रक्षासदृशम् एव भूः ॥</s-l></s-lg>
<s-lg>
<s-l>स गुणानां बलानां च षण्णां षण्मुखविक्रमः ।</s-l><s-l>बभूव विनियोगज्ञः साधनीयेषु वस्तुषु ॥</s-l></s-lg>
<s-lg>
<s-l>इति क्रमात् प्रयुञ्जानो राज नीतिं चतुर्विधाम् ।</s-l><s-l>आ तीर्थाद् अप्रतीघातं स तस्याः फलम् आनशे ॥</s-l></s-lg>
<s-lg>
<s-l>कूटयुद्धविधिज्ञे ऽपि तस्मिन् सन्मार्गयोधिनि ।</s-l><s-l>भेजे ऽभिसारिकावृत्तिं जयश्रीर् वीरगामिनी ॥</s-l></s-lg>
<s-lg>
<s-l>प्रायः प्रतापभग्नत्वाद् अरीणां तस्य दुर्लभः ।</s-l><s-l>रणो गन्धविपस्येव गन्धभिन्नान्यदन्तिनः ॥</s-l></s-lg>
<s-lg>
<s-l>प्रवृद्धौ हीयते चन्द्रः समुद्रो ऽपि तथाविधः ।</s-l><s-l>स तु तसमवृद्धिश् च न चाभूत् ताव् इव क्षयी ॥</s-l></s-lg>
<s-lg>
<s-l>सन्तस् तस्याभिगमनाद् अत्यर्थं महतः कृषाः ।</s-l><s-l>उदधेर् इव जीमूताः प्रापुर् दातृत्वम् अर्थिनः ॥</s-l></s-lg>
<s-lg>
<s-l>स्तूयमानः स जिह्राय स्तुत्यम् एव समाचरन् ।</s-l><s-l>तथापि ववृधे तस्य तत्कारिद्वेषिनो यशः ॥</s-l></s-lg>
<s-lg>
<s-l>दुरितं दर्शनेन घ्नंस् तत्त्वार्थेन नुदंस् तमः ।</s-l><s-l>प्रजाः स्वतन्त्रयां चक्रे शश्वत् सूर्य इवोदितः ॥</s-l></s-lg>
<s-lg>
<s-l>इन्दोर् अगतयः पद्मे सूर्यस्य कुमुदे ऽंशवः ।</s-l><s-l>गुणास् तस्य विपक्षे ऽपि गुणिनो लेभिरे ऽन्तरम् ॥</s-l></s-lg>
<s-lg>
<s-l>पराभिसंधानपरं यद्य् अप्य् अस्य विचेष्टितम् ।</s-l><s-l>जिगीषोर् अश्वमेधाय धर्म्यम् एव बभूव तत् ॥</s-l></s-lg>
<s-lg>
<s-l>एवम् उद्यन् प्रभावेण शास्त्ग्रनिर्दिष्टवर्त्मना ।</s-l><s-l>वृषेव देवो देवानां राज्ञां राजा बभूव सः ॥</s-l></s-lg>
<s-lg>
<s-l>पञ्चमं लोकपालानां तम् ऊचुः साम्ययोगतः ।</s-l><s-l>भूतानां महताम् षष्ठम् अष्टमं कुलभूभृताम् ॥</s-l></s-lg>
<s-lg>
<s-l>दूरापवर्जितच्छत्त्रैस् तस्याज्ञां शासनार्पिताम् ।</s-l><s-l>दधुः शिरोभिर् भूपाला देवः पौरंदरीम् इव ॥</s-l></s-lg>
<s-lg>
<s-l>ऋत्विजः स तथानर्च दक्षिणाभिर् महाक्रतौ ।</s-l><s-l>यथा साधारणीभूतं नामास्य धनदस्य च ॥</s-l></s-lg>
<s-lg>
<s-l>इन्द्राद् वृष्टिर् नियमितगदोद्रेकवृत्तिर् यमो ऽभूद् यादोनाथः शिवजलपथः कर्मणे नौचराणाम् ।</s-l><s-l>पूर्वापेक्षी तदनु विदधे कोशवृद्धिं कुबेरस् तस्मिन् दण्डोपनतचरितं भेजिरे लोकपालाः ॥</s-l></s-lg>
<s-lg>
<s-l>स नैषधस्यार्थपतेः सुतायाम् उत्पादयाम् आस निषिद्धशत्रुः ।</s-l><s-l>अनूनसारं निषधान् नगेन्द्रात् पुत्रं यम् आहुर् निषधाख्यम् एव ॥</s-l></s-lg>
<s-lg>
<s-l>तेनोरुवीर्येण पिता प्रजायै कल्पिष्यमाणेन ननन्द यूना ।</s-l><s-l>सुवृष्तियोगाद् इव जीवलोकः सस्येन संपत्तिफलात्मकेन ॥</s-l></s-lg>
<s-lg>
<s-l>शब्दादि निर्विश्य सुखं चिराय तस्मिन् प्रतिष्ठापितराजशब्दः ।</s-l><s-l>कौमुद्वतेयः कुमुदावदातैर् द्याम् अर्जितां कर्मभिर् आरुरोह ॥</s-l></s-lg>
<s-lg>
<s-l>पौत्रः कुशस्यापि कुशेशयाक्षः ससागरां सागरधीरचेताः ।</s-l><s-l>एकातपोअत्रां भुवम् एकवीरः पुरार्गलादीर्घभुजो बुभोज ॥</s-l></s-lg>
<s-lg>
<s-l>तस्यानलौजास् तनयस् तदन्ते वंशश्रियं प्राप नलाभिधानः ।</s-l><s-l>यो नड्वलानीव गजः परेषां बलान्य् अमृद्नान् नलिनाभवक्त्रः ॥</s-l></s-lg>
<s-lg>
<s-l>नभश्चरैर् गीतयश्यामतनुं तनूजम् नभस्तलश्यामतनुं तनूजम् ।</s-l><s-l>ख्यातं नभःशब्दमयेन नाम्ना कान्तं नभोमासम् इव प्रजानाम् ॥</s-l></s-lg>
<s-lg>
<s-l>तस्मै विष्र्ज्योत्तरकोसलानां धर्मोत्तरस् तत् प्रभवे प्रभुत्वम् ।</s-l><s-l>मृगैर् अजर्यं जरस्पोदैष्टम् अदेहबन्धाय पुनर् बबन्ध ॥</s-l></s-lg>
<s-lg>
<s-l>तेन द्विपानाम् इव पुण्डरीको राज्ञाम् अजय्यो ऽजनि पुण्डरीकः ।</s-l><s-l>शान्ते पितर्य् आहृतपुण्डरीका यं पुण्डरीकाक्षम् इवाश्रिता श्रीः ॥</s-l></s-lg>
<s-lg>
<s-l>स क्षेमधन्वानम् अमोघधन्वा पुत्रं प्रजाक्षेमविधानदक्षम् ।</s-l><s-l>क्ष्मां लम्भयित्वा क्षमयोपपन्नं वने तपः क्षान्ततरश् चचार ॥</s-l></s-lg>
<s-lg>
<s-l>अनीकिनीनां समरे ऽग्रयायी तस्यापि देवप्रतिमः सुतो ऽभूत् ।</s-l><s-l>व्यश्रूयतानीकपदावसानं देवादि नाम त्रिदिवे ऽपि यस्य ॥</s-l></s-lg>
<s-lg>
<s-l>पिता समाराधनतत्परेण पुत्रेण पुत्री स यथैव तेन ।</s-l><s-l>पुत्रस् तथैवाधिकवत्सलेन स तेन पित्रा पितृमान् बभूव ॥</s-l></s-lg>
<s-lg>
<s-l>पूर्वस् तयोर् आत्मसमे चिरोढाम् आत्मोद्भवे वर्णचतुष्टयस्य ।</s-l><s-l>धुरं निधायैकनिधिर् गुणानाम् जगाम यज्वा यजमानलोकम् ॥</s-l></s-lg>
<s-lg>
<s-l>वशी सुतस् तस्य वशंवदत्वात् स्वेषाम् इवासीद् द्विषताम् अपीष्टः ।</s-l><s-l>सकृद् (?) विविग्नान् अपि हि प्रयुक्तं माधुर्यम् ईष्टे हरिणान् ग्रहीतुम् ॥</s-l></s-lg>
<s-lg>
<s-l>अहीनगुर् नाम स गां समग्राम् अहीनबाहुद्रविणः शशास ।</s-l><s-l>यो हीन संसर्गपराङ्मुखत्वाद् माधुर्यम् ईष्टे हरिणान् ग्रहीतुम् ॥</s-l></s-lg>
<s-lg>
<s-l>गुरोः स चानन्तरम् अन्तर्ज्ञः पुंसां पुमान् आद्य इवावतीर्णः ।</s-l><s-l>उपक्रमैर् अस्खलितैश् चतुर्भिश् चतुर्दिगीशश् चतुरो बभूव ॥</s-l></s-lg>
<s-lg>
<s-l>तस्मिन् प्रयाते परलोकयात्रां जेतर्य् अरीणां तनयं तदीयम् ।</s-l><s-l>उच्चैःशिरस्त्वाज् जितपारियात्रं लक्ष्मीः सिषेवे किल पारियात्रम् ॥</s-l></s-lg>
<s-lg>
<s-l>तस्याभवत् सूनुर् उदारशीलः शिलः शिलापट्टविशालवक्षाः ।</s-l><s-l>जितारिपक्षो ऽपि शिलीमुखैर् यः शालीनताम् अव्रजद् ईड्यमानः ॥</s-l></s-lg>
<s-lg>
<s-l>तम् आत्मसंपन्नम् अनिन्दितात्मा कृत्वा युवानं युवराजम् एव ।</s-l><s-l>सुखानि सो ऽभुङ्क्त सुखोपरोधि वृत्तं हि राज्ञाम् उपरुद्धवृत्तम् ॥</s-l></s-lg>
<s-lg>
<s-l>तं रागबन्धिष्व् अवितृप्तम् एव भोगेषु सौभाग्यविशेषभोग्यम् ।</s-l><s-l>विलासिनीनाम् अरतिक्षमापि जरा वृथा मत्सरिणी जहार ॥</s-l></s-lg>
<s-lg>
<s-l>उन्नाभ इत्य् उदग्तस्नामधेयस् तस्यायथार्थोन्नतनाभ्हिरन्ध्रः ।</s-l><s-l>सुतो ऽभवत् पङ्कजनाभकल्पः कृत्स्नस्य नाभिर् नृपमण्डलस्य ॥</s-l></s-lg>
<s-lg>
<s-l>ततः परं वज्रधरप्रभावस् तदात्मजः संयति वज्रघोषः ।</s-l><s-l>बभूव वज्राकरभुषणायाः पतिः पृथिव्याः किल वज्रनाभः ॥</s-l></s-lg>
<s-lg>
<s-l>तस्मिन् गते द्यां सुकृतोपलब्धां तत्संभवं शङ्खणम् अर्णवान्ता ।</s-l><s-l>उत्खातशत्रुं वसुधोपतस्थे रत्नोपहारैर् उदितैः खनिभ्यः ॥</s-l></s-lg>
<s-lg>
<s-l>तस्यावसाने हरिदश्वधामा पित्र्यं प्रपेदे पदम् अश्विरूपः ।</s-l><s-l>वेलातटेषूषितसैनिकाश्वं पुराविदो यं ध्युषिताश्वम् आहुः ॥</s-l></s-lg>
<s-lg>
<s-l>आराध्य विश्वेश्वरम् ईश्वरेण तेन क्षितेर् विश्वसहो ऽधिजज्ञे ।</s-l><s-l>पातुं सहो विश्वसखः समग्रां विश्वंभराम् आत्मजमूर्तिर् आत्मा ॥</s-l></s-lg>
<s-lg>
<s-l>अंशे हिरण्याक्शरिपोः स जाते हिरण्यनाभे तनये नयज्ञः ।</s-l><s-l>द्विषाम् असह्यः सुतरां तरूणां हिरण्यरेता सानिलो ऽभूत् ॥</s-l></s-lg>
<s-lg>
<s-l>पिता पित्ःणाम् अनृणस् तम् अन्ते वयस्य् अनन्तानि सुखानि लिप्सुः ।</s-l><s-l>राजानम् आजानुविलम्बिबाहुं कृत्वा कृती वल्कलवान् बभूव ॥</s-l></s-lg>
<s-lg>
<s-l>कौसल्य इत्य् उत्तरकोसलानां पत्युः पतंगान्वयभूषणस्य ।</s-l><s-l>तस्यौरसः सोमसुतः सुतो ऽभून् नेत्रोत्सवः सोम इव द्वितीयः ॥</s-l></s-lg>
<s-lg>
<s-l>कौसल्य इत्य् उत्तरकोसलानां स ब्रह्मभूयं गतिम् आजगाम ।</s-l><s-l>ब्रह्मिष्ठम् आधाय निजे ऽधिकारे ब्रह्मिष्ठम् एव स्वतनुप्रसूतम् ॥</s-l></s-lg>
<s-lg>
<s-l>यशोभिर् आब्रह्मसभं प्रकाशः सम्यग् महीं शासति शासनाङ्काम् ।</s-l><s-l>प्रजाश् चिरं सुप्रजसि प्रजेशे ननन्दुर् आनन्दजलाविलाक्ष्यः ॥</s-l></s-lg>
<s-lg>
<s-l>पात्रीकृतात्मा गुरुसेवनेन स्पृष्टाकृतिः पत्त्ररथेन्द्रकेतोः ।</s-l><s-l>तं पुत्रिणां पुष्करपत्त्रनेत्रः पुत्रः समारोपयद् अग्रसंख्याम् ॥</s-l></s-lg>
<s-lg>
<s-l>वंशस्थितिं वंशकरेण तेन संभाव्य भावी स सखा मघोनः ।</s-l><s-l>उपस्पृषन् स्पर्शनिवृत्तलौल्यस् त्रिपुष्करेषु त्रिदशत्वम् आप ॥</s-l></s-lg>
<s-lg>
<s-l>तस्य प्रभानिर्जितपुष्परागं पौष्यं तिथौ पुष्यम् असूत पत्नी ।</s-l><s-l>यस्मिन्न् अपुष्यन्न् उदिते समग्रां पुष्टिं जनाः पुष्य इव द्वितीये ॥</s-l></s-lg>
<s-lg>
<s-l>महीं महेच्छः परिकीर्य सूनौ मनीषिणे जैमिनये ऽर्पितात्मा ।</s-l><s-l>तस्मात् सयोगाद् अधिगम्य योगम् अजन्मने ऽकल्पत जन्मभीरुः ॥</s-l></s-lg>
<s-lg>
<s-l>ततः परं तत्प्रभवः प्रपेदे ध्रुवोपमेयो ध्रुवसंधिर् उर्वीम् ।</s-l><s-l>यस्मिन्न् अभूज् ज्यायसि सत्यसंधे संधिर् ध्रुवः संनमताम् अरीणाम् ॥</s-l></s-lg>
<s-lg>
<s-l>सुते शिशाव् एव सुदर्शनाख्ये दर्शात्ययेन्दुप्रियदर्शने सः ।</s-l><s-l>मृगायताक्षो मृगयाविहारी सिंहाद् अवापद् विपदं नृसिंहः ॥</s-l></s-lg>
<s-lg>
<s-l>स्वर्गामिनस् तस्य तम् ऐकमत्याद् अमात्यवर्गः कुलतन्तुम् एकम् ।</s-l><s-l>अनाथदीनाः प्रकृतीर् अवेक्ष्य साकेतनाथं विधिवच् चकार ॥</s-l></s-lg>
<s-lg>
<s-l>ववेन्दुना तन् नभसोपमेयं शावैकसिंहेन च काननेन ।</s-l><s-l>रघोः कुलं कुड्मलपङ्कजेन तोयेन चाप्रौष्हनरेन्द्रम् आसीत् ॥</s-l></s-lg>
<s-lg>
<s-l>लोकेन भावी पितुर् एव तुल्यः संभावितो मौलिपरिग्रहात् सः ।</s-l><s-l>दृष्टो हि वृण्वन् कलभप्रमाणो ऽप्य् आशाः पुरोवातम् अवाप्य मेघः ॥</s-l></s-lg>
<s-lg>
<s-l>तं राजवीथ्याम् अधिहस्ति यान्तम् आधोरणालम्बितम् अग्र्यवेषम् ।</s-l><s-l>षड्वर्षदेशियम् अपि प्रभुत्वात् प्रैक्षन्त पौराः पितृगौरवेण ॥</s-l></s-lg>
<s-lg>
<s-l>कामं न सो ऽकल्पत पैतृकस्य सिंहासनस्य प्रतिपूरणाय ।</s-l><s-l>तेजोमहिम्ना पुनर् आवृतात्मा तद् व्याप चामीकरपिञ्जरेण ॥</s-l></s-lg>
<s-lg>
<s-l>तस्माद् अधः किंचिद् इवावतीर्णाव् असंस्पृशन्तौ तपनीयपीठम् ।</s-l><s-l>सालक्तकौ भूपतयः प्रसिद्धैर् ववन्दिरे मौलिभिर् अस्य पादौ ॥</s-l></s-lg>
<s-lg>
<s-l>मणौ महानील इति प्रभावाद् अल्पप्रमाणे ऽपि यथा न मिथ्या ।</s-l><s-l>शब्दो महाराज इति प्रतीतस् तथैव तस्मिन् युयुजे ऽर्भके ऽपि ॥</s-l></s-lg>
<s-lg>
<s-l>पर्यन्तसंचारितचामरस्य कपोललोलोभयकाकपक्षत् ।</s-l><s-l>तस्याननाद् उच्चरितो विवादश् चक्स्हाल वेलास्व् अपि नार्णवानाम् ॥</s-l></s-lg>
<s-lg>
<s-l>निर्वृत्तजाम्बूनदपट्टशोभे न्यस्तं ललाटे तिलकं दधानः ।</s-l><s-l>तेनैव शून्यान्य् अरिसुन्दरीणां मुखानि स स्मेरमुखश् चकार ॥</s-l></s-lg>
<s-lg>
<s-l>शिरीषपुष्पाधिकसौकुमार्यः खेदं स यायाद् अपि श्रुतवृद्धयोगात् ।</s-l><s-l>नितान्तगुर्वीम् अपि चानुभावाद् धुरं धरित्र्या बिभरां बभूव ॥</s-l></s-lg>
<s-lg>
<s-l>न्यस्ताक्षराम् अक्षरभूमिकायां कार्त्स्न्येन गृह्णाति लिपिं न यावत् ।</s-l><s-l>सर्वाणि तावच् छ्रुतवृद्धयोगात् फलान्य् उपायुङ्क्त स दण्डनीतेः ॥</s-l></s-lg>
<s-lg>
<s-l>उरस्य् अपर्याप्तभागा प्रौढीभविष्यन्तम् उदीक्षमाणा ।</s-l><s-l>संजातलज्जेव तम् आतपत्रछ्हायाछलेनोपजुगूह लक्ष्मीः ॥</s-l></s-lg>
<s-lg>
<s-l>अनश्नुवानेन युगोपमानम् अबद्धमौर्वीकिणलाञ्छनेन ।</s-l><s-l>अस्पृष्टखड्गत्सरुणापि चासीद् रक्षावती तस्य भुजेन भूमिः ॥</s-l></s-lg>
<s-lg>
<s-l>न केवलं गच्छति तस्य काले ययुः शरीरावयवा विवृद्धिम् ।</s-l><s-l>वंश्या गुणाः खल्व् अपि लोककान्ताः प्रारम्भसूक्ष्माः प्रथिमानम् आपुः ॥</s-l></s-lg>
<s-lg>
<s-l>स पूर्वजन्मान्तरदृष्टपाराः स्मरन्न् इवाक्लेशकरो गुरूणाम् ।</s-l><s-l>तिस्रस् त्रिवर्गाधिगमस्य मूलं जग्राह विद्याः प्रकृतीश् च पित्र्याः ॥</s-l></s-lg>
<s-lg>
<s-l>व्यूह्य स्थितः किंचिद् इवोत्तरार्धम् उन्नद्धचूडो ऽञ्चितस्व्यजानुः ।</s-l><s-l>आकर्णम् आकृष्टसबानधन्वा व्यरोचत्ऽ; आस्ते स विनीयमानः ॥</s-l></s-lg>
<s-lg>
<s-l>अथ मधु वनितां नेत्रनिर्वेशनीयं मनसिजतरुपुष्पम् रागबन्धप्रवालम् ।</s-l><s-l>अकृतकविधि सर्वाङ्गीणम् आकल्पजातं विलसितपदम् आद्यं यौवनं स प्रपेदे ॥</s-l></s-lg>
<s-lg>
<s-l>प्रतिकृतिरचनाभयो दूतिसंदर्शिताभ्यः समधिकतररूपाः शुद्धसंतानकामैः ।</s-l><s-l>अधिविविदुर् अमात्यैर् आहृतास् तस्य यूनः प्रथमपरिगृहीते श्रीभुवौ राजकन्याः ॥</s-l></s-lg>
<s-lg>
<s-l>अग्निवर्णम् अभिषिच्य राघवः स्वे पदे तनयम् अग्नितेजसम् ।</s-l><s-l>शिश्रिये श्रुतवताम् अपश्चिमः पश्चिमे वयसि नैमिषं वशी ॥</s-l></s-lg>
<s-lg>
<s-l>तत्र तीर्थसलिलेन दीर्घिकास् तल्पम् अन्तरितभूमिभिः कुशैः ।</s-l><s-l>सौधवासम् उटजेन विस्मृतः संचिकाय फलनिःस्पृहस् तपः ॥</s-l></s-lg>
<s-lg>
<s-l>लब्धपालनविधौ न तत्सुतः खेदम् आप गुरुणा हि मेदिनी ।</s-l><s-l>भोक्तुम् एव भुजनिर्जितद्विषा न प्रसाधयितुम् अस्य कल्पिता ॥</s-l></s-lg>
<s-lg>
<s-l>सो ऽधिकारम् अभिकः कुलोचितं काश्चन स्वयम् अवर्तयत् समाः ।</s-l><s-l>तं निवेश्य सचिवेष्व् अतः परं स्त्रीविधेयनवयौवनो ऽभवत् ॥</s-l></s-lg>
<s-lg>
<s-l>कामिनीसहचरस्य कामिनस् तस्य वेश्मसु मृदङ्गनादिषु ।</s-l><s-l>ऋद्धिमन्तम् अधिकर्द्धिर् उत्तरः पूर्वम् उत्सवम् अपोहद् उत्सवः ॥</s-l></s-lg>
<s-lg>
<s-l>इन्द्रियार्थपरिशून्यम् अक्षर्मः सोढुम् एकम् अपि स क्षणातरम् ।</s-l><s-l>अन्तरे च विहरन् दिवानिशं न व्यपैक्षत समुत्सुकाः प्रजाः ॥</s-l></s-lg>
<s-lg>
<s-l>गौरवाद् यद् अपि जातु मन्त्रिणां दर्शनं प्रकृतिकाङ्क्षितं ददौ ।</s-l><s-l>तद् गवाक्षविवरावलम्बिना केवलेन चरणेन कल्पितम् ॥</s-l></s-lg>
<s-lg>
<s-l>तं कृतप्रणतयो ऽनुजीविनः कोमलात्मनखरागरूषितम् ।</s-l><s-l>भेजिरे नवदिवाकरातपस्पृष्टपङ्कजतुलाधिरोहणम् ॥</s-l></s-lg>
<s-lg>
<s-l>युवनोन्नतविलासिनीस्तनक्षोभलोलकमलाश् च दीर्घिकाः ।</s-l><s-l>गूढमोहनगृहास् तदम्बुभिः स व्यगाहत विगाढमन्मथः ॥</s-l></s-lg>
<s-lg>
<s-l>तत्र सेकहृतलोचनाञ्जनैर् धौतरागपरिपाटलाधरैः ।</s-l><s-l>अङ्गनास् तम् अधिकं व्यलोभयन्न् अर्पितप्रकृतिकान्तिभिर् मुखैः ॥</s-l></s-lg>
<s-lg>
<s-l>घ्राणकान्तमधुगन्धकर्षिणीः पानभूमिरचनाः प्रियासखः ।</s-l><s-l>अभ्यपद्यत स वासितासखः पुष्पिताः कमलिनीर् इव द्विपः ॥</s-l></s-lg>
<s-lg>
<s-l>सातिरेकमदकारणं रहस् तेन दत्तम् अभिलेषुर् अङ्गनाः ।</s-l><s-l>ताभिर् अप्य् उपहृतं मुखासवं सो ऽपिबद् बकुलतुल्यदोहदः ॥</s-l></s-lg>
<s-lg>
<s-l>अङ्कम् अङ्कपरिवर्तनोचिते तस्य निन्यतुर् अशून्यताम् उभे ।</s-l><s-l>वल्लकी च हृदयंगमस्वना वल्गुवाग् अपि च वामलोचना ॥</s-l></s-lg>
<s-lg>
<s-l>स स्वयं प्रहतपुष्करः कृती लोलमाल्यवलयो हरन् मनः ।</s-l><s-l>नर्तकीर् अभिनयातिलङ्घिनीः पार्श्ववर्तिषु गुरुष्व् अलज्जवत् ॥</s-l></s-lg>
<s-lg>
<s-l>चारु नृत्यविगमे च तन्मुखं स्वेदभिन्नतिलकं परिश्रमात् ।</s-l><s-l>प्रेमदत्तवदनानिअः मनः सो ऽन्वजीवद् अमरालकेश्वरौ ॥</s-l></s-lg>
<s-lg>
<s-l>तस्य सावरणदृष्टसंधयः काम्यवस्तुषु नवेषु सङ्गिनः ।</s-l><s-l>वल्लभाभिर् उपसृत्य चक्रिरे सामिभुक्तविषयाः समागमाः ॥</s-l></s-lg>
<s-lg>
<s-l>अङ्गुलीकिसलयाग्रतर्जनं भ्रूविभङ्गकुटिलं च वीक्षितम् ।</s-l><s-l>मेखलाभिर् असकृच् च बन्धनं वञ्चयन् प्रणयिनीर् अवाप सः ॥</s-l></s-lg>
<s-lg>
<s-l>तेन दूतिविदितं निषेदुषा पृष्ठतः सुरतवाररात्रिषु ।</s-l><s-l>शुश्रुवे प्रियजनस्य कातरं विप्रलम्भपरिशङ्किनो वचः ॥</s-l></s-lg>
<s-lg>
<s-l>लौल्यम् एत्य गृहिणीपरिग्रहान् नर्तकीष्व् असुलभासु तद्वपुः ।</s-l><s-l>वर्तते स्म स कथंचिद् आलिखन्न् अङ्गुलीक्षरणसन्नवर्तिकः ॥</s-l></s-lg>
<s-lg>
<s-l>प्रेमगर्वितविपक्षमत्सराद् आयताच् च मदनान् महीक्षितम् ।</s-l><s-l>निन्युर् उत्सवविधिच्छलेन तं देव्य उज्जितरुषः कृतार्थताम् ॥</s-l></s-lg>
<s-lg>
<s-l>प्रातर् एत्य परिभोगशोभिना दर्शनेन कृतखण्डनव्यथाः ।</s-l><s-l>प्राञ्जलिः प्रणयिनीः प्रसादयन् सो ऽदुनोत् प्रणयमन्थरः पुनः ॥</s-l></s-lg>
<s-lg>
<s-l>स्वप्नकीर्तितविपक्षम् अङ्गनाः दर्शनेन कृतखण्डनव्यथाः ।</s-l><s-l>प्रच्छदान्तगलिताश्रुबिन्दुभिः क्रोधभिन्नवलयैर् विवर्तनैः ॥</s-l></s-lg>
<s-lg>
<s-l>कॢप्तपुष्पशयनांल् लतागृहान् एत्य दूतिकृतमार्गदर्शनः ।</s-l><s-l>अन्वभूत् परिजनाङ्गनारतं सो ऽवरोधभयवेपथूत्तरम् ॥</s-l></s-lg>
<s-lg>
<s-l>नाम वल्लभजनस्य ते मया प्राप्य भाग्यम् अपि तस्य काङ्क्ष्यते ।</s-l><s-l>लोलुपं बत मनो ममेति तं गोत्रविस्खलितम् ऊचुर् अङ्गनाः ॥</s-l></s-lg>
<s-lg>
<s-l>चूर्णबभ्रु लुलितस्रगाकुलं छिन्नमेखलम् अलक्तकाङ्कितम् ।</s-l><s-l>उत्थितस्य शयनं विलासिनस् तस्य विभ्रमर्ततान्य् अपावृणोत् ॥</s-l></s-lg>
<s-lg>
<s-l>स स्वयं चरणरागम् आदधे योषितं न च तथा समाहितः ।</s-l><s-l>लोभ्यमाननयनः श्लथांशुकैर् मेखलागुणपदैर् नितम्बिभिः ॥</s-l></s-lg>
<s-lg>
<s-l>चुम्बने विपरिवर्तिताधरं हस्तरोधि रशनाविघट्टने ।</s-l><s-l>विघ्नितेच्छम् अपि तस्य सर्वतो मन्मथेन्धनम् अभूद् वधूरतम् ॥</s-l></s-lg>
<s-lg>
<s-l>दर्पणेषु परिभोगदर्शिनीर् नर्मपूर्वम् अनुपृष्ठसंस्थितः ।</s-l><s-l>छायया स्मितमनोज्ञया वधूर् ह्रीनिमीलितमुखीश् चकार सः ॥</s-l></s-lg>
<s-lg>
<s-l>कण्ठसक्तमृदुबाहुबन्धनं न्यस्तपादतलम् अग्रपादयोः ।</s-l><s-l>प्रार्थयन्त शयनोत्थितं प्रियास् तं निशात्ययविसर्गचुम्बनम् ॥</s-l></s-lg>
<s-lg>
<s-l>प्रेक्ष्य दर्पणतल्स्थम् आत्मनो राजवेषम् अतिशक्रशोभिनम् ।</s-l><s-l>पिप्रिये स न तथा यथा युवा व्यक्तलक्ष्म परिभोगमण्डनम् ॥</s-l></s-lg>
<s-lg>
<s-l>मित्रकृत्यम् अपदिश्य पार्श्वतः प्रस्थितं तम् अनवस्थितं प्रियाः ।</s-l><s-l>विद्म हे शठ पलायनच्छलान्य् अञ्जसेति रुरुधुः कचग्रहैः ॥</s-l></s-lg>
<s-lg>
<s-l>तस्य निर्दयरतिश्रमालसाः कण्ठसूत्रम् अपदिश्ययोषितः ।</s-l><s-l>अध्यशेरत बृहद् (?) भुजान्तरं पीवरस्तनविलुप्तचन्दनम् ॥</s-l></s-lg>
<s-lg>
<s-l>संगमाय निशि गूढचारिणं चारदूतिकथितं पुरो गताः ।</s-l><s-l>वञ्चयिष्यसि कुतस् तमोवृतः कामुकेति चकृषुस् तम् अङ्गनाः ॥</s-l></s-lg>
<s-lg>
<s-l>योषिताम् उडुपतेर् इवाचिषां स्पर्शनिर्वृतिम् असाव् अनाप्नुवन् ।</s-l><s-l>आरुरोह कुमुदाकरोपमां रात्रिजागरपरो दिवाशयः ॥</s-l></s-lg>
<s-lg>
<s-l>वेणुना दशनपीडिताधरा वीणया नखपदाङ्कितोरवः ।</s-l><s-l>शिलपकार्य उभयेन वेजितास् तं विजिह्मनयना व्यलोभयन् ॥</s-l></s-lg>
<s-lg>
<s-l>अङ्गसत्त्ववचनाश्रयं मिथः स्त्रीषु नृत्यम् उपधाय दर्शयन् ।</s-l><s-l>स प्रयोगनिपुणैः प्रयोक्तृभिः संजघर्ष सह मित्रसंनिधौ ॥</s-l></s-lg>
<s-lg>
<s-l>अंसलम्बिकुटजार्जुनस्रजस् तस्य नीपरजसाङ्गरागिणः ।</s-l><s-l>प्रावृषि प्रमदबर्हिणेष्व् अभूत् कृतिमाद्रिषु विहारविभ्रमः ॥</s-l></s-lg>
<s-lg>
<s-l>विग्रहाच् च शयने पराङ्मुखीर् नानुनेतुम् अबलाः स तत्वरे ।</s-l><s-l>आचकाङ्क्ष घनशब्दविक्लवास् ता विवृत्य विशतीर् भुजान्तरम् ॥</s-l></s-lg>
<s-lg>
<s-l>कार्त्तिकीषु सवितानहर्म्यभाग् यामिनीषु ललिताङ्गनासखः ।</s-l><s-l>अन्वभुङ्क्त सुरतश्रमापहां मेघमुक्तविशदां स चन्द्रिकाम् ॥</s-l></s-lg>
<s-lg>
<s-l>सैकतं च सरयूं विवृण्वतीं श्रोणिबिम्बम् इव हंसमेखलम् ।</s-l><s-l>स्वप्रियाविलसितानुकारिणीं सौधजाल्विवरैर् व्यलोकयत् ॥</s-l></s-lg>
<s-lg>
<s-l>मर्मरैर् अगुरुधूपगन्धिभिर् व्यक्तहेमर्शनैस् तम् एकतः ।</s-l><s-l>जह्रुर् आग्रथनमोक्षलोलुपं हैमनैर् निव्सनैः सुमध्यमाः ॥</s-l></s-lg>
<s-lg>
<s-l>अर्पितस्तिमितदीपदृष्टयो गर्भवेश्मसु निवातकुक्षिषु ।</s-l><s-l>तस्य सर्वसुरतान्तरक्षमाः साक्षितां शिशिररात्रयो ययुः ॥</s-l></s-lg>
<s-lg>
<s-l>दक्षिणेन पवनेन संभृतं प्रेक्ष्य चूतकुसुमं सपल्लवम् ।</s-l><s-l>अन्वनैषुर् अवधूतविग्रहास् तं दुरुत्सहवियोगम् अङ्गनाः ॥</s-l></s-lg>
<s-lg>
<s-l>ताः स्वम् अङ्कम् अधिरोप्य दोलया प्रेङ्खयन् परिजनापविद्धया ।</s-l><s-l>मुक्तरज्जु निबिडं भयच्छलात् कण्ठबन्धनम् अवाप बाहुभिः ॥</s-l></s-lg>
<s-lg>
<s-l>तं पयोधरनिषक्तचन्दनैर् मौक्तिकग्रथितचारुभूषणैः ।</s-l><s-l>ग्रीष्मवेषविधिभिः सिषेविरे श्रोणिलम्बिमणिमेखलाः प्रियाः ॥</s-l></s-lg>
<s-lg>
<s-l>यत् स भग्नसहकारम् आसवं रक्तपाटलसमागमं पपौ ।</s-l><s-l>तेन तस्य मधुनिर्गमात् कृशश् चित्तयोनिर् अभवत् पुनर्नवः ॥</s-l></s-lg>
<s-lg>
<s-l>एवम् इन्द्रियसुखानि निर्विशन्न् अन्यकार्यविमुखः स पार्थिवः ।</s-l><s-l>आत्मलक्षणनिवेदितान् ऋतून् अत्यवाहयद् अनङ्गवाहितः ॥</s-l></s-lg>
<s-lg>
<s-l>तं प्रमत्तम् अपि न प्रभावतः शेकुर् आक्रमितुम् अन्यपार्थिवाः ।</s-l><s-l>आमयस् तु रतिरागसंभवो दक्षशाप इव चन्द्रम् अक्षिणोत् ॥</s-l></s-lg>
<s-lg>
<s-l>दृष्टदोषम् अपि तन् न सो ऽत्यजत् सङ्गवस्तु भिषजाम् अनाश्रवः ।</s-l><s-l>स्वादुभिस् तु विषयैर् हृतस् ततो दुःखम् इन्द्रियगणो निवार्यते ॥</s-l></s-lg>
<s-lg>
<s-l>तस्य पाण्डुवदनाल्पभूषणा सावलम्बगमना मृदुस्वना ।</s-l><s-l>यक्ष्मणापि परिहानिर् आययौ कामयानसमवस्थया तुलाम् ॥</s-l></s-lg>
<s-lg>
<s-l>व्योम पश्चिमकलास्थितेन्दु वा पङ्कशेषम् इव घर्मपल्वलम् ।</s-l><s-l>राज्ञि तत्कुलम् अभूत् क्षयातुरे वामनार्चिर् इव दीपभाजनम् ॥</s-l></s-lg>
<s-lg>
<s-l>बाढम् एषु दिवसेषु कर्म साधयति पुत्रजन्मने ।</s-l><s-l>इत्य् अदर्शितरुजो ऽस्य मन्त्रिणः शश्वद् ऊचुर् अघशङ्किनीः प्रजाः ॥</s-l></s-lg>
<s-lg>
<s-l>स त्व् अनेकवनितासखो ऽपि सन् पावनीम् अनवलोक्य संततिम् ।</s-l><s-l>वैद्ययत्नपरिभाविनं गदं न प्रदीप इव वायुम् अत्यगात् ॥</s-l></s-lg>
<s-lg>
<s-l>तं गृहोपवन एव संगताः पश्चिमक्रतुविदा पुरोधसा ।</s-l><s-l>रोगशान्तिम् अपदिश्य मन्त्रिणः संभृते शिखिनि गूढम् आदधुः ॥</s-l></s-lg>
<s-lg>
<s-l>तैः कृतप्रकृतिमुख्यसंग्रहैर् आशु तस्य सहधर्मचारिणी ।</s-l><s-l>साधु दृष्टशुभगर्भलक्षणा प्रत्यपद्यत नराधिपश्रियम् ॥</s-l></s-lg>
<s-lg>
<s-l>तस्यास् तथाविधनरेन्द्रविपत्तिशोकाद् उष्णैर् विलोचनजलैः प्रथमाभितप्तः ।</s-l><s-l>निर्वापितः कनककुम्भमुखोज्झितेन वंशाभिषेकविधिना शिशिरेण गर्भः ॥</s-l></s-lg>
<s-lg>
<s-l>तं भावाय प्रसवसमयाकाङ्क्षिणीनां प्रजानाम् अन्तर्गूढं क्षितिर् इव बभौ बीजमुष्टिं दधाना ।</s-l><s-l>मौलैः सार्धं स्थविरसचिवैर् हेमसिंहासनस्था राज्ञी राज्यं विधिवद् अशिषद् भर्तुर् अव्याहताज्ञा ॥</s-l></s-lg>
